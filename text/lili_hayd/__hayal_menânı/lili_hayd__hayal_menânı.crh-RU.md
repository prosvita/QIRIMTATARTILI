# Хаял Меняны

## Кириш

Учакъ кокке котерильгенде олерим, деп белледим.
Мен бу ёлнынъ башкъа тарафында, бинълернен ольгенлер арасында сагь къалгъан бир инсаным.
О вакъытта, Кавказдан, Каспий денъизинден кечип, он секиз кунь девамында, ольгенлернинъ джеседлерини мал ташыгъан вагонлардан чыкъарып атып, дженюпке ёл тута эдик.
Шимди исе Ватангьа къайтув ёлумыз беш саатке де бармай.
Бу юрткъа къайтув ёлу нормаль дегиль, лякин о къадар мушкюль де дегиль.
Бизге элли йыл эвельси япылгъаны — адамзаткъа хас омагъан хиянетлик, зулумдыр.

Мен сагъ къалырым, ана-Ватангъа къайгып келирим, деп ич бир вакъыт зан этмедим.
Аллагъа шукюр, мына мен келинимнен ве торунларымнен мындам, чевре-четимде топ-топ къырымтатарлар.
Олар умют ве теляш иле сессиз-солукъсыз къатып къалдылар.
Эпимиз сюргюнлик ёлуны хатырлаймыз: ферьядлар, дуалар, русларнынъ бизге «саткъынлар», деп багъырып айтылгъан сёгюнчлери.
Аман-аман элли йыл кечти, лякин учакъ моторынынъ вызылдысы ичинде бу сеслер але даа къулагъымда янъгъырай.
Яш стюардесса алымны корип, бу ава басымы себебинден олгъаныны анълатты ве тезден татлы къанфетлер кетирди.
Дерсинъ, биз яш баламыз.

Торуным Лютфининъ негедир джаны агъырды ве о стюардессанынъ сахте тебессюмини къабул этмеди.
Шимди онынъ фикирлери севген къызы янында, биз бу къыз акъкъында хабердар олгьанымызны исе акъылына биле кетирмей.

О мени динълеген олса, онъа билесинизми не айтыр эдим?
«Севген къызынъны башкъа мемлекетте къалдырып кеткенинъ азап дегильдир, джаным торуным, — дер эдим.
— Севген къызынъны озюнънен берабер сюргюнликке алып кетмек ве о къолунъда ольмесини корьмек...
мына бу акъикьий азаптыр.
Юдже Аллагъа дуалар эт, башынъа бойле белялар ич бир вакъыт кельмесин.
Сафинар, джаным Сафинар, сен энди ич бир вакъыт бизим эвимизге къайтып кельмезсинъ...».

Янымда къыз торуным, учакънынъ уфакъ, тёгерек пенджересине бурнуны япыштырып, чивильдей:
«Денъиз битти.
Мен ерни корем!
Къырым бумы, къартбаба?
Бумы?».

Мен оны къолундан тутам, эгилип пенджереден бакъам.
Озюне косьтермесем де, торуным Сафинарны эписинден зияде севем.
Учакътан бакъмакъ, меним козьяшнен ве тузлу чёль еллеринен ашалгьан козьлерим ичюн агъыр келе.
Пек узакъ бир месафеге бакъмакътан аджизим.
Мен пенджереден бакъкъанда тек кокнинъ мавысыны ве ешилини, торунларым булут, деп айткъан беяз бенеклерни сечип олам.
Мал вагонларында кетеяткъанда меним омюрим узун олур, кери къайтув ёлларыны мен булутлар устюнден корерим, деп айткъан олсалар, бунъа асла инанмаз эдим.

«Бу Къырыммы?» — Сафинар манъа бакъа.
Эеджанлангъанындан юзю нурлана.

Мен бир шей корип оламайым, лякин бу муим дегиль.
Бу — ешиль, эльмаз герданлыкъ киби мавы Къара денъиздир.
Къырым исе...
Элли йыл эвельси ондан айырылдыгъымыз, аман-аман ада киби кучюк бир ердир.
Сафинарнынъ бет-сымасынынъ эр бир чизгисини бильгеним киби, оны да билем; о, бутюн бу вакъыт ичинде меним юрегимде оюлып тургъан язылар киби силинмей тура эди.

## Ватан авасы

Сафинар, учакъ мердивенининь ахырки басамагъына аякъ къояр экен, учакыан энгенинен бу топракъкъа седжде этмеге, оны опьмеге истеген инсанлардан бир озю олмагьаныны анълады.
Ёлджулар насылдыр шубе иле ерге басып бакъалар, гуя инсан къатты юкъусында тюпсиз учурымгъа йыкъылгъаны киби.
мына бу къатты ер де аякъ астындан тамам ойле тайып кетер де.
олар тюпсизликке гъаркъ олурлар.
Оларнынъ черелери де тамам юкъудан сескенип уянгъан адамнынъ череси киби — бираз шашкъын.
тааджипли эди.

Бир къарт киши эгилип, зифтнен аялангъан ерден бир-эки ташчыкъ алды.
«Ватаным», — деди о ташларны ири юмругъы ичинде сыкъып.

Ватан.
Озьбекистандан кельген учакълардан энген адамларнынъ агьызында тек шу сёз.
Олар буюктен-буюк богъча ве джемиданларыны котерип шаматалы таксиджилернинъ янына баргъанларына къадар да тек шу:
«Ватан!» сёзю эшитиле.

Сафи шашкъынлыкътан Лютфининъ янында индемей турды, лякин шу дакъкъасы, санки дерсинъ, бир муджизе киби, бабасы пейда олды.
Бабасы не ичюндир серт, юзю ёргъун корюнди, сакъалыны да чокътан тыраш этмеген...

О, къартбабаны ве Лютфини янакъларындан опьти, Сафининъ анасыны къучакълап селямлады, ве, ниает, Сафини эвельдекиси киби, Сафининъ акъылында къалгъаны киби, сыджакъ къолларынен назик-назик сарды.
Лякин бабасынынъ козьлери даа биревни къыдыргъан киби эди: Сафининъ юрегинде бир агъырлыкъ пейда олды, чюнки къардашы Ленара даа пек кучюк олгъаны себебинден, оны шимдилик Озьбекистанда къалдырмагъа меджбур олдылар.
Ленаранынъ бою артыкъ Сафининъ коксюне къадар еткенини бабасы даа бильмей, бала энди озь адыны язмагъа да огренди.
Онынъ эки тиши даа чыкъмады, шунынъ ичюн агъзыны ачкъанда тишлери арасында бир бошлукъ корюнип, юзюни ошлу эте.
Бабалары сонъки алты ай девамында янларында олмады, Къырымда аилелери ичюн янъы эв къура эди.
Керчек, янъы дегиль, оларнынъ асыл эвлерини къура...
Сафи озь хатасыны тюзетти.
Къырым башта ич билинмеген ве таныш олмагъан ер киби корюнди, лякин асылында ойле дегиль; Сафи, озюни бильгенинден берли, бу топракъ оларнынъ толрагъы олгъаныны биле.

Бу пек аджайип бир дуйгъу.
Сафи машинанынъ арт отургъычында анасына сыйыкъыл отура.
пенджереден Симферопольни, онынъ сокъакъларындаки тонукъ тюс урбалы инсанларны сейир эте, корьгенлеринден де айретлене, де сусыл къала...

Машинаны бабасынынъ эски досту Мемет агъа айдап кете; машина учьфенернинъ къырмызы ышыгъына токътагъанда, Мемет агьа аиланып.
машинадакилерге тебессюм иле бакъа.
Лютфи исе машина пенджересинден кьалдырым бойлап кетеяткъан къызларгьа бакъа.
Онынъ бакъышлары Сафининъ дикъкъатындан четте къалмады.
Лютфинен багълы бу сырдан бабасынынъ да, анасынынъ хабери ёкъ.
Лютфи бир къызгъа севда олгъаныны Сафиден гъайры кимсе бильмей...

Шеэрден кечип.
онынъ парылдавукъ сокъакълары ерине бусбутюн кой манзаралары лейда олгъан сонъ, Мемет агъа машинасыны явашлатып, ёл кенарындан та узакътаки къыргъа къадар узангъан чамурлы, къаверенки тарланы косьтерди:

— Энди исе анавы тарафкъа бакъынъыз!

Къыр этегиндеки бу аланлыкъ сыра-сыра этил къоюлгъан, отоленлер, чегерлер арасындан зар-зорнен корюнген кучюджик эвчиклер ве брезент чадырларнен толу эди.
Чадырлар арасында чектирильген чамашыр йиплерине исе къурутмакъ ичюн кольмек ве штанлар, антерлер асылгъан...
Олар этрафтаки тонукъ ренклерге аз да олса, башкъа бир тюс бере эдилер.

— Эгер антерлер олмагъан олса, бу ерни насылдыр арбий лагерь, дел беллемек мумкюн, — деди Лютфи.

Бутюн лагерьни оджакъ тютюни саргъан.
Сафи машина ичинде отурса биле, тютюннен берабер къавурылгъан къой эти ве пишеяткъан пирнич къокъусыны дуйды.
Эм бу хош къокъу якъынлашкъан сайын, дерсинъ, бурун деликлерини йырта эди.

— Иште, бизим къырымтатарлар...
— деди Сафининъ бабасы.
— Шимдилик бунъа «самозахват» дейлер, лякин вакъты келил, бу ер де шеэр оладжагъына эминим.
Иншалла, тезден олур.
Акимлер разылыкъ берселер де, бермеселер де, биз къасабамызны къурармыз!..

Самозахват артта къалды ве олар даа ешермеген багъчалар янындан кечип кеттилер.
Къарарып башлагъан уфукыа акъчиль къар але даа араларында корюнип тургъан дагълар апансыздан къая ве яйлягъа чевирилип башладылар.

Къартбаба козюни алмай чевре-четке бакъып кетер экен, апансыздан:

— Машинаны токътат!
— деп эмир этти.

Машинанынъ къапулары ачылгъанынен онынъ ичерисини тазе, салкъын март авасы толдурды.

Къартбаба еринден турды ве толу кокюснен, терен-терен нефес алып, отлы топракъкъа адым атты.

— Мен бу ерлерни таныйым!
— къартбабанынъ сесинде башта насылдыр шубе анклери дуюлгьан олса, сонъундан эминликнен: — Эбет, мен бу дагъларны таныйым, мен бу аваны таныйым!
— деди.

Сафинар тарашлыкъта уюшкъан аякъларыны азачыкъ язмагьа истеп, онынъ артындан чыкъты.
Къартбабасы, зорнен эгилип, Сафинар аэропортта япмагъа ниетленген, лякин япамагъан шейни япты: къыйын букюльген тизлерине чёкти ве манълайыны ерге тийдирип, къуру дудакъларынен топракъны опьти.
О, аякъ устюне тургъанда, козьлери яш толу эди.
Сафи не олгьаныны бир кереден анълап оламады: анасы, бабасы ве Лютфи машинадан тюшип, ёлгъа чыкътылар ве апансыздан эписи къучакълашып, эеджан иле нелердир айтмагьа, сонъ агълашмагъа башладылар.

Мемет агьа исе машинасындан тюшмейип, ёлдашларынынъ къуванчлы арекетлерини салон ичинден тебессюмнен козетип отурды.

— Эбет, баба-деде топрагъына къайткъанымыз пек гузель, лякин оны къайтарып алмакъ ичюн даа чокъ иш япмакъ керекмиз, — деп тюшюнди о.

Сафилер тазе авада булунмакътан санки сархошлангьан киби, къалгьан бутюн ёл девамында токътамай лаф этип кельдилер.

«Къайтарып алмакъ» дегенинъ — не демек?».

«О не вакъыт шеэр олур?»

«Къартбаба, бу ерлер акъылынъызда къалгъаны кибими?».

«Дагълар денъишмеген.
Топракъ да.
Амма шефтали багчалары къайда?
Я, койлер?..».

«Ватан къокъусы насыл, балалар?».

«Мында чокъ шейлер сачмакъ мумкюн.
Самарканддаки киби дегиль.
Мында ягъмур чокъча ягъа, дейсинъизми?».

«Асим, къурмакъ ичюн изин алынмасы акъкъында не айтырсынъ?
Санъа изин бердилерми?».

«Бакъармыз, бир шейлер олур».

«Асим, я балалар?
Сен мени ишандырдынъ да!..».

Баба апайынынъ тизини енгильден таптап тынчландырды:
«Мен сизлерсиз даянып оламадым.
Сизинъ эвимизге, Ватангъа кельгенинъизни истедим.
Эпинъизни бу иште иштирак эткенинъизни истедим.
Эшитесинъизми, балалар?».

О Лютфи ве Сафиге бакъты.

— Биз бу топрагъымызны аман-аман элли йыл эвельси гъайып эттик.
Шимди исе къайтарып бермелерини талап этемиз.
Сиз де буны корип-билип, талап этменъизни истейим.

— Емин этинъиз.
— деди Лютфи.
бабасынынъ сёзлерине буюк эмиет бермейип.

Лякин бабасынынъ кескин сёзлерине бу келишкен джевап дегиль олмагъаныны дуюп ве бир кереден озюни догъуртып, къошты:

— Мен билем.
Мен пек яхшы билем.
Мен де....
къолумдан кельгенини япарым.

— Я сен.
Сафинар?

Сафи озю ичюн таныш олмагъан ве шундан олса керек, сувукъ корюнген дагълардан козьлерини узип, яваштан:
«Эльбет!» — деди.

Бабасы кулип, элинен Сафининъ тегиз орюльген сачыны сыйпады.

— Ах.
меним къызым!
Мен сизлерни ойле бир сагъындым!
Къана, меним экинджи кичкене къызчыгъым акъкъында айтып беринъиз.
Ленара да энди оськендир?
Къач тиши чыкъты?..

Олар Багъчасарайгъа етип кельгенде артыкъ къаш къараргъан эди, шунынъ ичюн де Сафи къырымтатарларнынъ къадимий пайтахтыны, чокъ йыллар эвельси къартбабасы бу ерде мектепке къатнагъан шеэрни пек де яхшы корип оламады.
О, эеджанланып, назары иле джамилерни, Хансарайны арады, лякин пенджерелеринден сыджакъ ярыкъ кельген адий эвлерден башкъа бир шей коралмады.

Мемет агъа машинаны таш ёлдан четке бурды ве олар чамурлы, окюр-чёкюрли ёлнен ашагъы тюшип башладылар.
Бу ёлнен бираз даа юрген сонъ бурунларына кене де шу тютюн ве пиширильген аш къокъусы урды.
Ниает, машина чыракъларынынъ ышыкълары ярыгъында огде пичен кебенине бенъзеген алчакъ бир шейлер корюнди.

«Арбий лагерь номер эки», — деди Мемет шенъ бир тавур иле.
О, машинасыны токътатыл, чыракъларыны сёндюрди ве шу ань эр ерни къаранлыкъ басты, ялынъыз бир-эки ерде тек-тюк сепильген киби.
хыра сары ышыкъ менбалары корюнди.

— Иште, келеджекте оладжакъ шеэр будыр.
— дел анълатты бабасы.
— Етип кельдик, машинадан тюшмек де мумкюн...

— Баба, сонъки алты ай сиз мында яшадынъызмы?

Не джами, не де Хансарай...
Сафининъ козьлери къаранлыкъкъа алышыл башлагъан сонъ о, сыра-сыра тургъан.
тахталаргъа ве таякъларгъа сарылгъан полиэтилен плёнкасындан япылгъан тентлер ве чадырларны корьди.

Мегер ышыкъ менбалары — шу чадырлар ичинде янгъан парафин чыракълар я да ясама лампадларнынъ атеши экен.
Бир ерде яваштан радио сомурдана, даа кимдир эски къырымтатар тюркюсини йырламакъта эди.

Бабасы Сафини къолундан тутып.
чадырлар сырасындан алып кечти.

— Мен чокъсу вакъыт горсовет огюнде пикетте турдым.
анда турмакъ бу чадырларда отурмакътан да бетер.

— Не ичюн горсовет огюнде?

— Чюнки биз анда пикет къойдыкъ, бир вакъытларда сенинъ къартбабанъ осип буюген Мангъуп къале этрафындаки топракъны акимиеттен талап эттик.
Бу бизим аилемизнинъ топрагьы, о эр вакъыт бизимки эди.
Сафи, сен буны билесинъ, догърумы?

Эльбетте, Сафи биле эди: онынъ халкъы асырлар девамында Къырымда яшагъан, Экинджи джиан дженкининъ сонъунда Совет укюмети бутюн къырымтатарларны мындан сюргюн эткен ве оларнынъ ерине русларны, украинлерни кетирип ерлештирген.
Сафининъ ана-бабасы, Лютфи, о озю ве Ленара — эписи Озьбекистанда дюньягъа келип, анда осьтилер.
Лякин, бунынъ эмиети ёкъ, чюнки Къырым — онынъ Ватаны ве шимди «перестройка»дан сонъ дигер къырымтатарлар киби, о да къорантасынен, ниает, Къырымгъа къайтмакъта.

— Не ичюн акимиет бу топракъларны бизге къайтарып бермек керек?
Я, о шай да бизим ки де?!
— деп сорады Сафи бабасындан.

— Пек догъру айтасынъ!
Олар да оны бермеге истемегенлери ичюн, биз озюмиз къайтарып алмакъ къарарына кельдик.
Корерсинъ, тезден биз мында, къартбабанънынъ коюнде эв къурармыз.

Лякин, башта биз вакътынджа Багъчасарайда яшайджакъмыз.
Сен Багъчасарайны бегендинъми?

— Меракълы ерге бенъзей, — деди Сафи.
О, машинада келеяткъанда текаран юкъусырагъан эди, лякин шимди бу ердеки тютюн къокъусы, къаранлыкъта парылдагъан лампадлар юкъусыны бус-бутюн къачырдылар.
Базы чадырлар ичтен балабан хыра янгъан фенерлерге бенъзеп.
ышыкъ ата, ичлеринде къыбырдашкъан буюктен-буюк кольгелер исе чадыр диварлары устюнде тайып кеткен киби корюне.
Адамлар чадырларындан чыкъып, Сафилернен селямлашалар, кимерлери бабасынен къол тутушалар, сонъра Сафининъ башыны сыйпап, санки бир меляикени охшагъан киби, онынъ омузына тиер-тиймез этип назикликнен таптайлар:

«Селям алейкум!».  
«Мында бала корьмеге не къадар яхшыдыр».  
«Курешимизге къолтутмагъа бир генч инсан даа кельди».  
«Ватаныны талап этмек...»  
«Хош кельдинъ Ватангъа!».

Сафи башыны тёбен алды.
Анасы энди узакъ Самаркандца орьген сачларына чокъ адамларнынъ эллери токъунып, чыбалткъаныны бегенмеди.
Амма энди ёргьан ве миндер толу чадырларгъа келип чыкъкъанларына пек къуванды.
Олар эписи бир ерге, бирибиримизге якъынджа олайыкъ деген киби, сыкълашып отургъан сонъ Мемет агъа оглерине пиляв толу табакъларны ве бир де кок чай кетирип къойды.

Сафининъ бабасы къолларыны апайынынъ омузына къойып, оны озюне даа якъынджа чекти де:

— Гъалиба мени пек сагъынмагъансынъ, Эльмира.
Айса, манъа якъынджа отурыр эдинъ...
— деди шакъа этип.

— Устюмде урба чокъ!
— разы олмады анасы.
— Янымда кягъытлар да бар.

Анасы Самаркъанда эвни сатып, билет алгъан сонъ къалгъан параны кокюслиги ве чораплары ичинде сакълап кетирди.
Сафи бу паранынъ чокъ олмагьаныны биле эди.
Албу ки, анасы эвни сатып бираз акъча этеджеклерини умют этсе де, сонъки айлары Совет укюмети йыкъылгъан сонъ, эр шей, атта эвлер биле къыйметини джойгъан эди...

— А-а, ойле олса...
— Бабасы апайынынъ къулагъына бир шейлер фысылдады ве анасы кулюмсиреп, акъайыны енгильден итеген киби олды.
Сафи сонъки ярым йыл девамында анасынынъ бойле джильвели кулюмсиремеси ильк кере олгьанына эмиет берди.

Къартбаба джебинден чубугъыны чыкъарып.
ичине тютюн ныкътады, сонъ агъзына алып туташтырды.
Мумчыракъ яваштан пышылдап яна.
Тышарыда, айны шу сес але даа йырлай.
Сафи къырымтатарджа яхшы бильмей.
О, башкъалары киби.
русча лаф эте, лякин бу тюркюнинъ сёзлерини биле.
Сонъки элли йыл девамында бу тюркюни йырламакъ ясакъ эди, чюнки о сюргюнлик акъкъында, лякин Сафи биле — эр бир къырымтатар озь баласына бу сёзлерни гизлиден огретти:

Къайда барсам, мен коремен —  
Гъарип татар сачылгъан.  
Озь багъында къокъламагъа  
Ёкъ бир гулю ачылгъан.

Къальтеджексинъ, озь багъындан  
Озь тилинден пек гъарип.  
Лякин кимге айтаджакъсынъ  
Сен буларны тиль джарып.

Бу пек кедерли тюркю эди, лякин йырлагьан инсаннынъ сесинде кедер дуюлмай, чюнки мында оны ясакъ эткен адам ёкъ.

Къатты джельмен атылгъанлар  
Тавгъа, ташкъа я джаргъа.  
Джарты дюнья мезар болгъан  
Татарлыкъкъа, татаргъа.

Сафининъ козю огюнде кечкен куннинъ теэссуратлары джанланды.
Учакънынъ къанатлары алтында корюнген денъиз кимдир тёшеген къою мавы тюслю килимни анъдыра, Къырымнынъ эгри сызыкъкьа бенъзер ялысына якъынлашкъан сайын исе ачыкъ ешиль тюске бурюне.
Сафи денъизни биринджи кере коре.
О, ялыгъа келип урулгьан денъиз далгъаларыны тутмагьа истей, лякин тутып оламай: далгъалар кери къайта ве не ичюндир ава ёлундан Акъмесджитке кельген автобуснынъ салланмасына ве силькинмесине чевириле; сонъ о кене де Самаркъандда, бом-бош, аджайил акс-садалар берген эвлери ичинде юре.
Къутулар ве богьчалар къалу янында обалангъан, бутюн омюри кечкен одалар ичиндеки эшьялар, ресимлер, адам олмагъаны себебинден пек къоджаман олып корюне: одаларны тозлу кунь шавлесинден гъайры толдураджакъ шей ёкъ.
О сонъки кере айланып, ятакъ одасына кирмеге истегенде, апансыздан ерге йыкъылды.
Абдырап атылып турды.
Бир сание девамында къайда олгъаныны анъламады, сонъ, бир кереден уянып, къайда олгъаныны анълады.
Эльбет.
о — Къырымда, чадыр ичинде.
Самаркъанддаки эви узакъта, пек узакъта къалды.
Эндиден сонъ дайма бойле узакъта оладжакъ, чюнки бу таныш олмагъан янъы ер, онынъ акъикъий эви, Къырым...

— Къартбаба, манъа бир икяе айтып берсенъиз...

О къартбабасына мураджаат этти, лякин сеси кучюк бир къызчыкънынъ сеси киби чыкъкъаны ичюн, бабасына бакъты.
Сафи энди он бир яшыны толдурды, он экиге атлады.
Барып да, бабасы Сафининъ шимди кучюк балалар киби икяе динълемеге истегенини бегенмез:
«Сен энди балабан къызсынъ, сенинъ яшынъда масал динълемек айыптыр», — дер.

Ёкъ, бабасы индемеди, факъат йылмайды да, апайынынъ башыны сыйпагъаны алда юзюни онынъ сачлары ичине комьди.

Лютфи де он беш яшында етишкен огьлан олса биле, къолларыны тизлерине таяп, къартбабасыны динълемеге азырланды.

Къартбабанынъ чубугъындан бурум-бурум чыкъкъан тютюн шай да бурумланып чадыр къапусындан сувурыла.
Чадыр шеэрчиги устюндеки кокте саркъып тургъан толгъун ай исе булутларнынъ кенарларыны кумюш ренкнен ялдызлай.

Сафи къальбинде насылдыр бир сувукъ бошлукъ ис этти.
Мында озюни акъикъатен эвге кельген киби ис этмек ичюн къартбабасына мураджаат этти, чюнки Сафи озюни бильгенден берли къартбабасы оларгъа тюрлю-тюрлю икяелер айтып, рухларыны котере.
О, къартбабасына тебессюмнен бакъты.

— Яхшы, ойле олса, динъленъиз...

Эльбет, къартбабасы эр шейни анълай...

## Къырымгъа къайтып кельмемиз, деп беллединъизми?

...Таныш олмагъан ерге, эвсиз-баркъсыз къалгъан адамларнен толу лагерьге тюшмек не экенини мен пек яхшы билем, чюнки бойле алгъа дженк вакътында огърагъан эдим.

Советлер бизни меджбурен сюргюн эткенде, бойле шей бутюн къырымтатар халкъынынъ башындан кечти.
Халкъымызны тренлернен алып кетип, Орта Асия ве Сибирьнинъ чешит ерлерине септирдилер.
Бизни исе трен Озьбекистаннынъ Мырзачёль деген тамтакъыр бир ерине алып кельди...

Лютфи табакъ тюбюнде къалгъан бир-эки пирнични алып къапты ве муим бир шейни къачыраджагъындан сакъынгъан киби, къартбабасынынъ икяесини больди;

— «Там-такъыр ер» дединъиз...
Демек, анда бир шей осьмеген, догърумы?

— Тек къамгъакъ оськен.
Иште, туз къускъан къумлы, батакълы топракълар...
Эгер азачыкъ ель котерильсе, къумлы боран къопкъан киби ола: лаф эткенде дудакъларынъда туз дамы дуюла, козьлеринъ исе — къум толу.
Агъызынъдаки туз дамы ашны хатырлата, лякин ашамагьа ич бир шей ёкъ.
Олгъаны-оладжагъы мысырбогъдай: мысырбогъдай отьмеги, мысырбогъдай боткъасы, базылары тек къуру мысырбогъдай данелерини чайнамагъа меджбур эдилер.
Кимерде бу да ёкъ.
Дюньянынъ энъ ач ерлеринден биридир.

Бизни чыкъармагъа кельген аскерлер бизни саткъын деп, гуя немселерге къолтуткъанымыз ичюн джеза алаяткъанымызны айттылар.
Лякин къайда кетеджегимизни айтмадылар, азырланмагъа он беш дакъкъа бердилер.
Мен устюме учь кольмек, эки штан ве яхшы аякъкъапларымны кийдим, богъчама бир-эки китап, бираз пара, боюнбагьыма ве елегиме джезвенен къаве дегирменимизни сарып алдым.

— Ойле аз шейми?
— Сафи Самаркъандда къутуларгъа толдурып Къырымгъа ёлламагъа азырлагъан бутюн дюльбер шейлерини хатырлады.

— Эбет, къызым, ойле аз.
Мырзачёльге етип кельгенимизде бутюн параларымыз артыкъ биткен эди, тезден аякъкъапларым да «кетти», оларны отьмекке денъиштирдим.
Билесинъми, мен ялынаякъ юрмеге азыр эдим, тек джезвенен къаве дегирменинден айрылмагъа разы дегиль эдим.
Къаве данесини бельки де, омюримде бир даа корьмей биледжегимни анъласам да, оларны сатмакъ я да ашайткъа денъиштирмек теклифлерини эппейи вакъыткъадже ред эттим.

Ахыр-сонъу джезве ве дегирмен де кетти: мен оларны хайырсыз бир домуз аскерге саттым, о бутюн руслар киби, чай ичмеге севе, лякин башында чокъ акъылы олмагьаны себебинден, йылтыравукъ джезни де бегенди.

Сонъ ойле вакъытлар кельди ки.
ашайткъа денъиштирмеге базы бир шейинъ олса да.
буны япмакъ мумкюн дегиль эди, чюнки ашаладжакъ шей къалмады.
Бизни къаравуллагъан аскерлерге биле берильген емек пайы кесильди,

Биз отургъан ерден бир-эки километр авлакъта бир къышлакъ бар эди.
анда ашаладжакъ шей талмакъ мумкюн олгъанына эмин эдик.
Лякин, рухсет берильмесе, лагерьден бир адым чыкъып оламайсынъ.
Изинсиз чыкъсанъ.
тутып котеклей, апске ташлай эдилер, даа яхшы ки.
бир кереден атыл ольдюрмеселер...

Сафи къартбабасынынъ Лютфиден бир-эки яш буюкче олгъан чагъында Озьбекистан чёлюнде ачлыкъ чеккенлерини козь огюне кетирмеге тырышты.
Озьбекистан Сафининъ догъгъан ери, о анда яшамакъны бегене эди.
Лякин къартбабасы элли йыл эвельси мында кельгенде, о ер ят, душманджа, сувукъ нефрет иле къаршылагъан бир ульке эди.

— Эр алда атыл ольдюрильмек ачлыкътан ольмектен тездже ола, — девам этти къартбабасы.
Бойледже, насыл да олса, шу койге бармакъны, анда тиленил олса да, хырсызлал олса да, ашайт тапмакъны тюшюндим.
Геджелернинъ биринде къаранлыкъта сыптырылыл, лагерьнинъ исарындан атлал тюштим ве кимсе корьмегенде къачтым.
Къачтым, амма бир шейни акъылымдан чыкъаргъаным.

— Насыл шейни?

Къартбаба бир кереден джевап бермеди.
О башыны котерип кокке бакъты: чуллу булутлар бус-бутюн чекилип, кокте Ай парылдамакъта эди.
О, балабан, беяз бир тёгерек киби парылдай, онынъ ерге еткен нурларындан километрлергедже авлакъта эр бир шейни корьмек мумкюн эди.

— Вай, омюримде ойле ай корьмеген эдим!
Мен ай ялгъынларыны корьдим.
Туз, бербат олунгъан дюльбер сарайлар киби; йылтырагъан озенлер киби тура.
Мен исе мындан, ярыкъ маса устюндеки сычангъа бенъзеп, къачмагъа да чарем ёкъ.

— Сонъра мен кельген адам адымларыны ве вызылды эшиттим, лагерьден тевекель яш аскер келеяткъаныны корьдим, айны шу аскер джезвемизни ве къаве дегирменимизни бир къашыкъ мысырбогъдайгъа тутыл алды.
О, туз чёлюнде кезинип юре.
Аллагьа шукюр, джезве ве дегирмен къолунда, оларнынъ ай ярыгъында йылтырагьанына къуванып, шенълене.
Бизге о къадар зулумлыкъ ялса да, тап аджыладжакъ киби бир инсан!

— Къыбырдамагъа биле къоркътым.
Буз къатып турдым.
о исе дегирменни енъине окъалап, къулулыны айландырыл башлады.

Бирден мен ичюн дюньяда энъ аджайип къокъу — къаве къокъусы кельди.
Озюме инаныл оламадым.
Бакъ сен.
йылларджа къулланылгъан дегирменде къалгъан къаве тозунынъ къокъусы чевреге яйылып, оны арамыздаки месафе де.
усть-башымнынь кир ве тузу биле бастырамады.
Онынъ къокъусы бир хаял киби эди Санки дерсинъ, гъарип дуйгъуларым ачлыкътан, аи ярыгьындан къарышып.
бу къокъунынъ ялгъыны киби, мени чекиштирмек ичюн яратылгъан.
Апансыздан ичимден мушкюль, терен бир инъильти кельди.
бу инъильтининъ насыл лейда олгъаныны озюм де аньлал оламадым...

Къартбаба бир тынышкъа сусты, агьырлыкъ иле нефес кечирди, сонъ отургъанларнынъ эр бирине назар ташлап.
икяесини кене девам этти:

— Аскер сескенил, элиндеки дегирменни ташлады да, тюфегине япышты.
Сонъ:
«Къыбырдама!
Санъа лагерьден чыкъмагъа рухсет берильмеди.
Сен кимсинъ?
Джевап бер!» — дел багъырды.

Лякин мен джевап берамадым.
Къаве къокъусы, дерсинъ, мени дос-догъру эвге, бабамнынъ эвине алып кете эди...
Анджакъ бир кере даа терен ве къоркъунчлы инъильдемеге чарем олды.

Аскернинъ озю де ойле къоркъкъан эди ки, атта онынъ тюфек туткъан къолу къалтырап башлады:
«Кимсинъ сен?
Шимди атарым!»

Шу ань акълыма бирден аджайип фикир кельди: биз, къырымтатарлар, мында кетирилльгенимизден берли туз къускъан бу чёллерни сюре, топракъ къурута, оны памукъ асрамакъ ичюн азырлаймыз.

Бизим усть-башымыз, бетимиз, къолларымыз бус-бутюн беяз туз тозунен орьтюльген.
Шунынъ ичюн де ай ярыгъында эр биримиз инсан сыфатында дегиль де, насылдыр хаялет киби корюнемиз.
Иште, мен эрвах киби къолларымны котерип, даа бир кере дешетли этип инъильдедим.
Анавы аскерге хитап этерек:

— Сен не беллединъ: биз сизни такъип этмек ичюн къайтып келип оламаз эдикми?

— М-мени такъип этмеге?

— Эльбет, сени!
Эллеринъе бакъ.
Устюнъдеки къангъа бакъ!

Аскер ферьят къопарып, багъырды:

— Ёкъ ол!
Сен кимсинъ?
Къайдан кельдинъ?!

— Билесинъми, мен кимим?!
— мезардан чыкъкъан киби сеснен джевап бердим мен.
— Мен...
андан кельдим!

Мен къоркъудан дыр-дыр къалтырагъан аскерге дегирменни ишмар эттим.
— Мен сени бир вакъыт озь алынъа быракъмайджакъ, сеннен омюрлик талашаджакъ хаялетим.
Биз башлагъан ишимизни ич бир вакъыт.
атта ольсек де.
токътатмаймыз!
— деп фысылдадым.

Ваи, о аскернинь къоркъкъанындан бала киби агълагъаныны корьсе эдиньиз!

— Кет мындан!
Тииме маньа!
Аллам, манъа ярдым эт!
— дие ялвара-ялкъара.
артына чекилерек, бирден айланды ве табана къувет берди.

— Биз бир вакъыт теслим олмамыз, сизни раат къалдырмамыз!
— деп аскернинъ артындан къычырдым.
Кульгенимден къаттыджа къычырып да оламадым

Коктеки ай тамам башым устюне кельген эди.
Мен джезвени ве дегирменни ерден алып.
къойнума сокътым ве кене исардан ашып, ятагъыма къайттым.
сабагъа къадар олю киби юкъладым.

Шу ерде Лютфи кулип йиберди:

— Я аскерге не олды?

— Бильмейим.
о бир даа къайтып кельмеди...

Къартбаба сёнген чубугъынынъ кулюни ашыкъмадан къакъып тюшюрип, чубукъны башта яхшы этип темизледи ве тек шундан сонъ джебине сакълады да, икяесини битирди:

— Экинджи куню исе, ниает, та не вакъыт йиберильген богъдай юклю арабалар келип чыкъты.

— О богъдай етип кельген сонъ да ачлыкъ олдымы?..

Сафи икяенинъ бойле екюнленмесинден пек мемнюн олды.
Догьру, аджыныкълы олса да, амма меракълы икяе эди.

— Къартбаба, я сиз кимнинъ хаялети эдинъиз?

Къартбаба терен кокюс кечирди.

— Эх, Сафи, джанчыгъым, о заман пек чокъ хаялетлер бар эди!
Пек чокъ...

## Кечмншнинъ хаялетлери

Тар таш ёлчыкъ дагъ этеклериндеки тарлалар янындан кечил, Багъчасарайгъа догърула...
Мында бир талай къырымтатарлар озьлерине эвлер къурмагъа азырланалар.

Бу ерден бакъсанъ, шеэрдеки къарама-къарышыкъ эв дамлары арасындан Хан-Джамининъ минарелерини корьмек мумкюн.

Сафи ёл башында къартбабасыны беклей.
Эппейи беклеп тургъан сонь, ниает, узакъта кесментик бир адамнынъ ашыкъып келеяткъаныны коре ве бу адам онынъ къартбабасы олгъаныны анълай.
Сафи сабырсызлыкътан артыкъ бир ерде турып оламай, эп сычрай бере.
О, къартбабасынынъ шеэрге насыл барып кельгени акъкъында икяесини тездже динълемеге истей.
Бундан чокъ-чокъ йыллар эвельси къартбабасы даа яш огълан олгъанда, эр кунь Зынджырлы медресеге дерслерине ашыкъкъан.
дерслерден сонъ аркъадашларынен чешме башына барып, онынъ татлы сувундан къана-къана ичкен, кунешли куньлерини шу чевре-этраф гуль къокъулы ерде кечирген.
Эм къартбабасынынъ Къырым акъкъында икяелеринде Къырым э£ вакъыт кунешли олып келе эди.

Къартбабасы якъынлашкъан сайын Сафининъ юзюндеки тебессюмни яры шашкъынлыкъ, яры элем денъиштирди.
О, къартбабасынынъ къара къалпакълы башыны ягьмурдан къорчаламакъ ичюн шемсиени узатыр экен, дарылгъан киби сорады:

— Къартбаба, сиз мында яшагьанда да ягъмурлар бойле чокъ ягъа эдими?

Къарт онынъ суалине дос-догъру джевап бермеди, тек балчыкътан зияде былашкъан аякъкъапларыны косьтеререк:

— Бакъ, къызым, акъикъий Къырым чамуры, — деди.
Къыз онынъ аякъкъапларына козь ташлады.
Керчектен де, чамургъа булгъалангъан потюклер айда юрген космонавтларнынъ аякъкъапларындан да агъыр олып къалгъан.

Олар Къырымгъа кельгенлеринден берли ягъмур токътамады десенъ, оладжакъ.
Асылында, бу — енгиль бир токъума киби ягъмур эди ве Сафи башкъа ерде олгъан олса, бельки де бойле ягъмургъа тек къуваныр эди.
Амма о мына энди бир къач куньден берли чадыр ичинде яшай.
Ягъмур сувлары исе, кучюк ирмакълар киби, бре зент чадыр устюнден акъып тюшип, чадырны тутып тургьан at ъа ■ къазыкълар тюбюнде топлана.
Джибиген чадырнынъ дамы сувдан саркъыл, чадыр ичиндеки адамлар брезент ана-мына тешилир де.
бутюн сув оларнынъ устюне тёкюлир, дел сакъыналар.

Къазмалардан шалыртылгьан ер ойле къалын чамургъа чевирильген ки, эгер о чамургъа батсанъ, ондан чыкъмакъ зор ола.
Эм чамурнынъ хасиети де ойле ки.
эгер урбанъа ялышса, оны къуругъан сонъ биле къакъыл тюшюралмазсынъ...

Бойле сылакъ авада лагерьде якъылгъан гульханлар да зарзорнен, лышылдал, тютел яналар; атта тюкяндан тазе кетирильген отьмек биле рутубетли авада пек тез сылана.
Эльбет.
бойле алда озюнъни белли бир тюшкюнликте ис этесинъ.

Сафи бу сабаны пек бекледи.
чюнки къартбабасы Сафининъ энъ бегенген икяелерини бир даа айтып.
онынъ рухуны котерир, дел умют этти.

— Хансарайгьа бардынъызмы?
Чешмени корьдинъизми?

— Бир тюрлю чешме ёкъ!
Бир тюрлю...

Къартбаба торунынынъ элиндеки шемсиени алып.
экисининъ узерлеринде тутты, Сафи исе бойле авада бираз ушюген эльчиклерини къолтукълары тюбюне сокъты.

— Хансарайны музей япкъанлар.
лякин о да къапалы эди.
Мен озюмни бир хаялет киби ис эгтим.
Санъа Мырзачёльде дуйдыгъым къаве къокъусы акъкъында икяе эткен эдим, акълынъдамы?

— Эльбет.
Къаве дегирменимизден кельген къокъуны айтасынъыз...

— Ана о акъикъий къокъу эди.
О къокъу мени эвге къайтарып кетирди.
Шимди, мен керчектен де озь эвимизге, Къырымыма къайткъан сонъ...
— къартбаба сёзюни девам этип оламады.

— Не олды, къартбаба?
— Сафи къартбабасына ярдым этмеге ашыкъты. -Багъчасарайдаки къавелерден бурнунъызгъа къаве къокъусы кельмедими?

— Къавелер де ёкъ олгъан.
Къокъулар, сеслер де денъишкен.
Башта, сабалары шегиртлер ишхане пенджерелерини ачып, муштерилерни чагъыргъан шаматаларыны эшите эдинъ.
Сабалары, иштен эр ер къайнай, лякин уйледен сонъ сакинлеше ве авада эринме руху пейда ола, тек къавелерде фильджан ве джезве тынъкъылдысы эшитиле эди.
Эр бир ерде къырымтатарджа лаф этиле.
Шимди исе тек русча, русча, русча...
О заман биз русчаны да биле, лякин эр бир адам Къырымда къырымтатаржа лаф эте эди — урумлар, эрменилер, руслар, караимлер — фаркъ этмез.
Шимди исе, бир кимсе бизим тилимизни бильмей, хатырламай.

Къартбабасынынъ кимнидир къабаатламакъ ниети ёкъ эди.
Лякин къызчыкъ къартбабанынъ сёзлери Сафиге де аит олгъаныны анълал, башыны тёбен алды.
Олар Озьбекистанда яшагьанда Сафининъ мектелте къырымтатар тилини огренмек имкяны ёкъ эди, ве догьрусыны айтмакъ керек, Озьбекистанда бу бираз мантыкъсыз келе эди...

Къартбабасы фикрен але даа узакъта, хатырлавларда.
Багьчасарай пек денъишкен.
О атта шубеленди биле: о бильген, онынъ акъылында эбедиен къалгъан темиз, нешели шеэр асылында бар эдими?
Бельки, бутюн шей тюшюнде юзь бергендир?..

— Я медресе?

Сафининъ суали къартбабасыны айниетке къайтарды.
О, торунына бакъып:

— Зынджырлы медресе акъкъында сорайсынъмы, Сафи?
— деди.

О, Сафиге Зынджырлы медресе акъкъында юзлернен кере икяе

эткендир.
Къартбабасынынъ эмджелери.
оларнынъ балалары шу медреседе окъугъанлар; о Къырымда энъ эски ве нуфузлы къырымтатар мусульман окъув юрту эди...

— Эльбет, Зынджырлы медресени сорайым.
Оны Менъли Герай Хан къурдургъан, — деди Сафи эминликнен.
— Ве онынъ къапусы устюнден зынджыр астыргъан.
Сохталар медресеге киргенде шу зынджыр астында башларыны эгип кирмеге меджбур олгъанлар.

— Догьру.
Зынджыр бу медресе дженнеттен кельген алтын къуту киби корюнсин, деген макъсатнен де асылгъан.
Бу зынджыр аля даа асувлы, аля даа киреджекте башынъны эгмеге меджбурсынъ...
Лякин шимди о зынджыр астындан кечкен инсанлар, дерсинъ, хаялетлер кибилер.

— Бу не демек?
— Къартбасынынъ сёзлерини яхшы анълап оламагъан Сафининъ козьлери тёгереклешти.

— Медресенинъ чевре-четини юксек исарнен къоралагьанлар, араба къапу янында къаравул эвчиги къоюлгъан, — деди языкъсынувнен къартбаба.

— Я ичериде не бар?

— Къапу арасындан бакъып, азбарда худжур инсанлар юргенлерини корьдим...
Чокъсунынъ устюнде эски-тюскю урбалар, базылары пижама кийгенлер.
Оларнынъ анда не япкъанларыны айтмакъ кучь.
Корюнишлери пек гъарип, юзьлерине бакъсанъ, дерсинъ, бир шейлерни хатырламагьа тырышалар да, хатырлап оламайлар.
Я да бирде-бир вазифенен йиберильгенлер, яры ёлда не олгъаныны унутып, шимди къайда ве не ичюн олгъанларыны хатырлап оламайлар.

Мен олар ким экенини анълап оламадым.
О ерде худжур дуйгъулар сарымында къаласынъ.
Гуя сен бильген ве энъ зияде севген ерлерге апансыздан ябанджы инсанлар толушалар: ёкъ, тек ябанджы да дегиль — рухсыз махлюкълар...
Азбарда ич бир макъсатсыз долашкъан, сёнюк бакъышлы бу инсанларнынъ сыфатында анълашылмагъан, догъру олмагъан бир шей бар...

Мен къапу аралыгъындан бакъып турар экеним, къарчыгъадан беяз халатлы бир къадын пейда олып, о заваллыларны ичериге чипче къувгъан киби къувып башлады...

Къартбаба бираз вакъыт индемей турды.
О, даа якъында корип кечирген шейлери бир даа козю огюнде джанлагьаныны анъламакъ къыйын дегиль эди.

... Араба къапу огюнде анавы худжур адамларны козетип тургъан къартбабаны къаравул абайлап, устюне багъырыкълады:

— Эй!
Сен насыл чыкътынъ?

— Къайдан чыкъкъаным?
— анъламайып сорады къартбаба.

Къаравул яваштан якъынлашып, акъылдан зайыф я да пек къарт инсаннен лаф эткен киби:
«Юр, къайт артынъа!», — дие къатты сеснен эмир этерек, къартбабаны енъинден чекти.

— Деф ол башымдан!
— сертлешип джевап берди къартбаба.
— Зынджырлы медресени не яптынъыз?

— Сен зынджерми дересеге раатсызланма.
Юр, ичери кир.
— Къаравул айланып, азбардаки беяз халатлы къадынгъа багьырып хабер этти: — Бир хастанъызны туттым.
Гъалиба, бир шей этип чыкъа бильген...

Къадын ашыкъып, оларнынъ янына кельди ве къартбабаны козьден кечирди.
Къартнынъ башында тёгерек къалпагъыны корип, ачувлы тавурнен къаравулгъа хитап этти:

— Шаштынъмы шу?
Корьмейсинъми, о къырымтатар да!
Бир вакъытларда мында оларнынъ эски мектебими, я да шунъа бенъзер башкъа бир шейими олгъан.

— Къырымтатар?
Сиз бунъа эминмисинъизми?

— Эльбет.
Керчек айтам, шу халкътан!
— даа зияде ачувланды къадын.
— Олар мында келе берелер, беллейлер ки, биз оларгъа эр бир шейни къайтарып береджекмиз.
Санки дерсинъ, сонъки элли йыл асыл да олмады.

Къаравул къартбабанынъ енъини нефрет иле йиберди:

— Не фаркъы бар!
Татарлар да «псих» олабилелер.
Ёкъ ол мындан, къарт, я да озюнъни де мында къапармыз!
Сенинъ халкъынъ ичюн энъ яхшы ер...

Къартбаба гъадапланды, лякин бу ерде къаравулнен дава этмекнинъ файдасы олмайджагъыны билип, айланып кетти...

— Насыл да олса, мен аилеме ве халкъыма къайтмагъа истедим, -деди о Сафиге икяесини битирип.

— Мен беллесем, Багъчасарайны зиярет эткенинъиз еткендир, — Сафи къашларыны чатты, — Тек бир шейни анъламадым: къаравул, не, сизни хастаханенинъ хастасы белледими?

— О адий хастахане дегиль, медресени рухий хасталыкълар хастаханесине чевиргенлер.
Мени андан къачкъан делининъ бириси, деп беллеген.

Сафи элемли тааджибинден не агълап йибереджегини, не де ачувланаджагьыны бильмеди, факъат бурнуны фыркъылдатып:

— Амма да серсемлик!
Я, сиз делиге асла ошамайсынъыз да, о къаравул сизни насыл адаштырды!

Къартбаба Сафининъ бу фыркъылдысындан енгильден йылмайды ве масун бир шекильде:

— Гъарип рухий хасталар!
Бельки де, оларнен меним арамызда керчектен де насылдыр бенъзерлик бардыр.
Заваллыларгъа бакъсанъ, тыпкъы мен киби, эр шейини гъайып эткенлер.
Тамам мен киби джоюкъ корюнелер, — деди.

— Сизинъ корюнишинъиз джоюкъ дегиль, — деди Сафи къызышып.
О, къарткъа даа зияде сыйыкъты.
— Асылында эр шейни бир кереден гъайып этмек мумкюн дегиль.
Биз ярын сизинъ догъмуш коюнъизге — Адым-Чокъракъкъа бармагьа ниетлендик.
Анда корерсинъиз...

Багьчасарай къартбабагъа озюни пек къарт ве ёргъун ис эттирген эди.

— Ах, меним, Сафинарым, мени анълап оладжагъынъны бильсем, санъа айтыр эдим, — деп тюшюнди къарт.
— Мен шу медресенинъ хасталары киби, къайда ве не ичюн олгъанымны бильмейим.
Меним авучым ичиндеки сенинъ къолчыгъынъ, гъалиба, мени мында багълагъан екяне бир шей олса керек...

— Юрюнъиз, мына бу тарафтан кетейик, — Сафи къартбабасыны къырымтатарларнынъ «самозахват»ына таба етекледи, чюнки бираз оглеринде ойнап тургъан бир къач ерли бала Сафини ве къартбабаны корип, оюнларыны ташладылар ве пармакъларынен косыерип, нелернидир къычырыкълал башладылар.

— Олар не айталар шу?
— деп сорады къартбаба балаларнынъ къычыкърыкъламасыны анълайджакъ олып.

— Ай, бир шей дегиль!
— Сафи сесининъ кедерли олгъаныны косьтермемеге тырышты.
Къырымтатарларнынъ къурып башлагъан къасабаларында шимди яшаяткъанларнынъ эксериети — аилесинден эвель кочькен эр кишилер я да ич олмагъанда Лютфи яшында огъланлар эди.
Лютфи эвден озь акъранларынен чыкъып кете.
Сафининъ исе акъранлары ёкъ десенъ де.
оладжакъ.
Шунынъ ичюн де Сафи биринджи куньлери ерли балаларнен танышмагьа.
оларнен достлашмагьа пек авес эди.

Ерли балалар исе.
не ичюндир, Сафинен достлашмагьа пек де истемедилер, аксине:
«Кельген еринъизге къайтып кетинъиз, пис татарлар!» — дедилер.

Мына, шимди де анавы къычырыкълагьан балаларнынъ нефрет толу сеслери тап чадырларгъа къадар эшитильди.
Яхшы ки.
бир кимсе даа чамур алып атмады.

— Олар.
гъалиба.
бизни корьгенлерине чокъ къуванмайлар, — къартбаба.
ниает, о балаларнынъ не деп къычыргъанларынынъ фаркъына барды.

— Биз, къырымтатарлар акъкъында, олмайджакъ, чиркин шейлер айталар, — Сафининъ юрегини аджджы бир агъырлыкъ баскъан киби олды.
О, опькеленмеге биле истемеди.
О, Самарканддаки достларыны хатырлады.
Озьбекистанда пек чокъ рус достлары бар эди, лякин олар бир керечик биле Сафини миллети юзюнден айырмадылар.

— Асылында, энъ буюк ве энъ дешетли денъишме мына будыр, — деди элемли сеснен къартбаба.
— Эльбет, чешмелер, джамилер гъайып олгъан...
Амма бу халкъ — бу совет руслары, совет украинлери пек денъишкенлер.
Олар эвель ойле дегиль эдилер.
Бакъ, озьлерининъ делилерини медресеге къапаткъанлар, Багьчасарайны тюссиз бир шеэрге чевиргенлер, эр ерни чёплюкли виране алына кетиргенлер...

Чокъ йыллар эвельси биз эпимиз: руслар, къырымтатарлар, украинлер мында тынч-муаббет яшай эдик.
Дженк вакътында исе Совет акимиети бизни немселерге къолтуткъанымызда къабаатлап, озь топрагъымыздан сюргюн этти.
Руслар, биз, къырымтатарларны севмегенлерининъ себеби бар, эльбет.
Чюнки Совет укюмети бутюн вакъыт бизни яманлады, бизден сонъ мында кочюрилип кетирильгенлерге бизим акъкъымызда тек менфий фикирлер ашлады...

Къартбаба огюнде пейда олгъан къакъ къаршысында токъталып, лафыны да кести, гуя чыбалыкълашкъан фикирлерини топламагъа истеди.
Къакъны айланып кечерек, сокъачыкъ бойлап дёртбеш адым индемей юрген сонъ, Сафиден де зияде озь-озюни икърар эттирмеге истеген киби, яваштан девам этти:

— Совет аскерлери бизни 1944 сенеси алып кеткенде, не япкъанларыны, бельки де, озьлери де бильмегендирлер.
Олар бизни саткъын дедилер, лякин асылында Къырымны саткъан олар эди.
Бизни сюргюн этип, Къырымнынъ рухуны ёкъ эттилер.
Амма биз бутюн бу сюргюнлик йыллары Къырымнынъ рухуна таянып яшадыкъ.
шунынъ ичюн де гъайып олмадыкъ!

Факъат биз оны не къадар къайгъырсакъ да, Аллах косьтермесин, ахыр-сонъу садедже бир хаялгъа чевирильмесейди!
Садедже бир хаял олып къалмасайды...

## Бизим коюмиз къайда?

Сафи яваштан машинадан тюшти, озь козьлерине инанмайып, чевре-четине бакъты.
Чамурлы тар ёл, сюнгер киби дельме-тешик сары пычматаштан япылгьан яры йыкъыкъмы я да ярысынадже къурулгъанмы бинанен эки чадыр арасындан кечип, вадийге таба ашыкъа.
Кенардаки ешиль сувлы тыйнакъта былашыкъ папийлер ялдашалар.
Мангъуп-Къаленинъ этеклерини орьткен орман эм сюкюнет, эм айны заманда шамата ичинде.
Шамата — къушларнынъ чивильдемесинден чыкъа, сюкюнет исе къушлар озь йырлары иле толдурып оламагъан къысмында укюм сюре.
Чокъ йыллар девамында инсан корьмеген къушларнынъ йырлары ве сюкюнет.

— Къана, къайда о?
Адым-Чокъракъ къайда?
Коюмиз къайда?

...Сафининъ юреги къырылгъанындан, о озюни отлар ичине йибере берди.
Багьчасарайда корьген шейлеринден шашса да, ич олмадым къатбабасынынъ кою онынъ тасвирлегени киби сакъланып къалгьанында, не ичюндир эмин эди...

Сафи о койни омюринде ильк кере корьгенине бакъмадан, койнинъ тарифини эзберден биле.
Мурат эмджеси ве Халиде енгеси яшагъан эки къатлы эв, джевиз тереги тюбюндеки талшан ве кой башы Али Меметовнынъ юзюмликке комюльген эви...
Семиз къуйрукълы къойлар, чешмеге алыл баргъан ташлы къалдырымлар, аранда къурутмагьа тизильген тютюн япракълары...

Эр шей ёкъ олгьан.
Эр бир ларчачыкъ, эр бир ташчыкъ.

Сафининъ артындан лалийлер опькели вакъылдай, къанатларыны къакъып, сув сычраталар.
Лютфи бир чамур кесегини алыл, гольчикке фырлатты.
котерильген далгъачыкъларгъа бакъып къалды.
Машина янында тургъан бабасы анасынынъ къолуны сыкъты.
Къартбаба исе акс-садалы дереге узьлюксиз бакъаракъ.
деди:

— Иште.
ойле...
Базы бир шейлерни денъиштирмек керек оладжакъ.

Сафининъ бабасы ве Мемет агъа бир кереден ишке урундылар.

Сафилер яшайджакъ бу эв уфачыкъ, дёрткоше шекильде олып, пычматаштан къурулгъан.
Пычматашнынъ корюниши балабан шекер парчасы киби олса да.
Сафи лармагъынен тийип бакъкъанда, къатты ве кенарлары сюйрю эди.
Эвнинъ эсас къысмы аля даа ер тюбюнде.
даа догърусы, Озьбекистандан келеджек эшьялар ичюн азырлангъан магьаз алында.
Магьазнынъ дамы, яни эвнинъ табаны ерине эренделенмеген тахталар ташлангъан.
Эв диварларынынъ озю исе Сафининъ боюндан текаран юксекче.
Кучюк бир пенджеречик энди азыр, демек мумкюн, лякин онынъ джамы къоюлмагъан, тек полиэтилен плёнкасынен орьтюльген.
Сафи башыны яваштан ода ичерисине сокъты.
Зевкъсыз, къараныкъ бир одачыкъта учь эски тотлы демир крават, тозлу отургъыч ве обаланып яткъан къалайлы мешребе, чанакълар.
Эм де бурунгьа ургьан дым цемент къокъусы...

— Бу бизим эвимизми?
Мында тек учь ода ола билир.
Не ванна, не туалет, не де ятакъ одалары!
— Сафининъ бутюн умютлери къырылгьаны шу ань юзюнде ачыкъ-айдын акс олунды.

Къартбабасы торуныны тынчландырмакъ ичюн эр вакъыттаки киби яваш, лякин кокюс теренлигинден чыкъкъан сеснен:
«Сертейме, къызым, эр шей яхшы олур!
Бизни Мырзачёльге кетирип ташлагъанларында ертёлелерде, топракъ ичинде оюлгъан къобаларда яшагъан эдик.
Биз ичюн анда тек ойле шараитлер яратылгъан эди, Сафинар», — деди.

— Билем шу!
Сиз буны манъа миллион кере айттынъыз!..

Сафи озь сёзлеринден абдырап сескенди.
Къартбабасына бойле урьметсизлик япкъаныны бир кимсе корьмеди экенми, деп этрафына айланып бакъты да, агьызыны элинен къапатты.
О, къартбабасынен ич бир вакъыт бойле лаф этмеген эди.
Атта бойле шей акъылына да кельмеген эди.
Лякин бу къаранлыкъ.
корюмсиз, титис къулюбенинъ корюниши Сафини текмиль шашыртып, бойле чиркин шейни яптыртты.

Къартбабасы бир заманларда ертёледе яшагъаныны о яхшы биле эди.
Къырымтатарлар сюргюнликте озь иш лагерьлерини къурмагьа меджбур олгьанларыны да биле эди.
Олар сытма хасталыгъына огърагъанларыны, денъиштирмеге урбалары олмайып, битлегенлерини де биле эди.
Лякин Сафи ичюн шимди бунынъ эмиети ёкъ, чюнки онынъ бутюн ой-фикирлери озьлерининъ Самаркъанддаки джаным-джаным эвлерини ташлап кеткенлеринде, мында исе янъы эв къурмакъ ичюн кельгенлеринде эди.

— Эльбет, Къырымда бу койни меджбурен ташлап кеткенимизни де санъа бинъ кере айттым, — деди къартбабасы серт сеснен.
— Бакъ, коюмиз ёкъ этильген, лякин о кене де бизим къанымызда, тенимизде!

Сафи озюнинъ не къадар ачувлы олгъаныны къартбабасы корьмесин, деп бетини четке чевирди.

Олар Самаркандца буюк, алты одалы ве софалы ярыкъ бир эвде яшадылар.

...Кунеш ашханенинъ темиз сантрач перделери арасындан сыджакъ нурлар сача; рафта джезве ве фильджанлар йылтырай.
Сафининъ айдын одасына Ленара къардашы кирип, мында баштакъланып секиргенде абажурнынъ топузчыкълары яваштан салланып ойнай; саат бешке якъын исе абажурнынъ кольгеси диваргъа къапу устюнден узангъан къол киби созула.
Адет узьре бу маальде досту Джемиле эв артындаки алчакъ къорадан атлап кечип, пенджерени къакъа, ташырыда ойнамагьа чагъыра...

Къартбаба анда энъ яхшы достуны, озюнинъ кичкене къардашчыгъыны къалдырмады да.
Эбет, онъа къан, кемик ве бина акъкъында лаф юрьсетмеге пек къолай.

Сафи къорантасыны къулюбе янында алып баргъан къызгъын лакъырдылары иле къалдырып, дереге тараф ёнеди.
Кунешсиз олса да, йымшакъ авалы бир кунь.
Япракъсыз орман, дерсинъ, бутюн ярыкънынъ ёлуны къапаткъан.
Сафи ёлчыкъ бою кетер экен, козюне дагънынъ сарп къаялары илинди — бир, эки, учь, дёрт — тамам Мангъуп-Къаленинъ тёпесинде, гуя бир къоджаман аждерханынъ омургъасы киби тизильгенлер.
Ёкъ, Сафи бу къаялар тюбюнде яшамагьа истемез эди.

Къартбабасынынъ айткъанларына коре, бу ерлер бам-башкъа олмакъ керек.
Сафи анълап оламады: бу къадар темелли-тамырлы олгъан шейлер насыл ола да, бус-бутюн ёкъ олып кетелер.
Къырмызы ве беяз эвлер, тютюн тарлалары, чешмелер ве юзюмликлер...
Олар къайда?

Мында къартбабасынынъ икяелеринден таныйджакъ бир шей корьмей.
Къартбабасы тасвирлеген Къырымдан бир шей къалмагъан.

Бирден Сафининъ аягъы тюбюнден бир ташчыкъ сыптырылды ве ашагъы тыгъырып тюшкендже, о къопаргъан шакъырды ойле бир кескин янъгьырады ки, Сафинар къоркъкъанындан атта тургъан еринде къатып къалды.
Этрафына бакъынды: не къорантасы, не эви, не гольчик корюне.
Огюнде тек чамурлы ёл тёшеле ве онынъ эки тарафындан котерильген юксек, сускъун орман Сафинарны басып тургъан киби келе.
Факъат узакъта пейда олгъан анълашылмаз неснелер арасында ярыкъ бир нокъта корюне: санки аджайип бир козь ашагъы: дереге, Сафиге бакъып тура.

Сафининъ къоркъудан нефеси тутулды, озю де эль-аякъларыны къыбырдатып оламады.
Узакътаки къаялар арасындан корюнип тургъан анавы козь оны бир ерге мыхлагъан киби эди.

— Сафи!
— анасынынъ текаран раатсыз, лякин эр алда гонъюль охшайыджы сеси дере узьре кечип, Сафинаргъа етип кельди.
— Сафинар!
Къайдасынъ?

— Эй, Сафи!
— Лютфининъ сеси исе эппейи якъынджа эшитильди ве бир саниеден сонъ онынъ озю де пейда олды.
— Сен мында бир озюнъ не япасынъ?
Къартбабамнынъ эвини къыдырасынъмы?
Биз оны таптыкъ, гъалиба.
Лякин анда бакъмагъа шей ёкъ.
Тек бир-эки мейва тереги къалгъан.

Лютфининъ сесинден онынъ эр шейден артыкъ тёнъюльгени дуюлды:

— Биз керчектен де мында келип яшамамыз, деп умют этем; пек титис бир ер экен.
Мемет эмджем дагънынъ тёпесинде але даа къобалар, виранелер, даа бильмем нелер бар, дей.
Бесе-белли, юкъарыда эр бир шей ашагъыдакисине бакъкъанда, яхшыджа сакъланып къалгъан.
Амма къобада яшарсынъмы?!

Сафи агъасынен арткъа къайттылар.
Олар тек тар ёлчыкънынъ бурулгъан ерине кельген сонъ Сафинар артына айланып бакъмагъа джурьат этти.
Узакъта корьген козь энди гъайып олгъан эди...

Акъшам лагерьде Сафинарнынъ анасы ве бабасы бираз тартыштылар.
Сафи къартбабасынен ве Лютфинен бир чадырда ятыр экенлер, къулакъларына анасынен бабасынынъ къызгъын лакъырдысы чалынды.

— ...шай, амма толракъ бизим дегиль, — дей анасы.
— О къанунсыз ишгъаль этильген ер сайыла.
Биз озюмиз де акъ-укъукъсыз быралкъылар кибимиз.
Акимиет истеген вакътында келил, бизни къува билир.

— Укюмет бизни мындан къанунсыз сюргюн этмезден эвель бу топракълар баба-деделеримизнинъ топракълары эди.
Бугунь бу толракъкъа бизим де тарихий акъкъымыз бар, — деп анълатаджакъ ола бабасы.

— Анги укюмет не вакъыт тарихкъа къулакъ аскъан?
— кинае иле сорай анасы.
— Догъру, Советлер Бирлиги энди ёкъ.
лякин шимди Къырым Украинанынъ бир къысмы, Украинада исе бизим бу топракъкъа акъкъымыз олгъаны акъкъында къанун ёкъ!

— Демек, биз оларны бойле къанун язмагъа меджбур этермиз!
— исрар эте бабасы.

Анасы субетнинъ мевзусыны денъиштире:

— Я, Адым-Чокъракъта насыл яшайджакъмыз?
Сен буны тюшюнип бакътынъмы?
О ер — бир джеэннем дереси!
Анда кечмишнинъ эсири биле къалмагъан.
Асим, мен иш тапып, чалышмагьа истейим.

Сафинарнен Лютфининъ мектепке баргъанларыны истейим.
Лютфи тезден мектепни битирип, бирде-бир ерде окъумакъ керек.
Сонъ иш акъкъында тюшюнмек керек оладжакъ.
Бабамнынъ арзулары дие, эр бир шейден вазгечип, аилемизнинъ келеджегини телюке астында къалдырмакъ олмаз!

— Ойле айтма!
— деди бабасы серт сеснен.

— Ёкъ, менде сизге сайгъысызлыкъ косьтермеге ниетим ёкъ эди!
Озюнъ яхшы билесинъ: мен де Къырымгъа къайтмагъа истедим.
Багъчасарайда яшасакъ, насыл олса да, достларымыз, къомшуларымыз, акърабаларымыз олур.
Эр алда цивилизация деген шей бар.
Мында исе, бу къоркъунчлы дагъ тюбюнде...

Бабасы истикъбальни айдынлатмагъа истеди:

— Мен Меметнен лаф эттим.
О, бу къоркъунчлы дагъ биз ичюн яхшы имкянлар ачар, деп сая.
Мангъупнынъ устюндеки виранелер пек мешур; мында бир заманларда буюк шеэр олгъан.
Язда мында туристлер келир ве биз озь ишимизни ачармыз: къылавузлар, раатлыкъ лагерьлери, кафелер чалышыр.
Багьчасарайдан да узакъ догиль, балалар мектелке къатнап окъурлар.

— Я мен?
Мен къайда чалышаджам?

Бирден экиси де сусты.
Сонъ бабасы къатий бир тавур иле:

— Шимди санъа иш акъкъында тюшюнмек шарт дегиль.
Ондан да муим шейлер бар.
Биз энди имансыз Советлер мемлекетинде дегильмиз; биз мында акъикъий мусульман къырымтатар къорантасы олурмыз.
эдждатларымыз яшагьаны киби яшармыз.
Иште, шунынъ ичюн къайтып кельдик!
— деди.

Орталыкъ кене сукюнетке далды.
Факъат бу кересинде сукюнет бираз девамлы олды.

— Сафи, юкьлаисынъмы?
— яваштан хитап этти Лютфи.
Сафи агъасынынъ къаранлыкъта, чадыр къапусы янында отургъаныны абайлады

— ЁКЪ.

— Мында кель!

Башта Сафинар агъасы оны ана-бабаларынынъ лакъырдысыны динълемеге чагьырадыр.
деп белледи.
Асылында о, ана-бабасы сонъки кере не вакъыт давалашкьанларыны хатырлап да оламай.
Амма, эр алда, къартбабасыны уянтмамакъ ичюн ёргъан тюбюнден мукъайтлыкънен сюйрелип чыкъты ве агъасынынъ янына барды.

Лютфи чадырнынъ къапусыны ачып, тышарыгъа бакъып отура.
Ашагъыда, дагъ этегинде къулюбелернинъ къияфетлери арасында невбетчилер якъкъан гульханларнынъ парылдамасы, къолларына таякълар алып, о якъ бу якъ юрген къара кийимли адамлар корюне.

— Бу адамлар ерли эали барып да бизге уджюм этсе, бизни къорчаламакъ ичюн невбетнен къаравуллыкъ этелер, — деп яваштан фысылдады Лютфи.

— Бабамнен Мемет агъанынъ лаф эткенлерини эшиттим.
Мындакилер бизден пек нефретлене, Озьбекистангъа къайтып кетмемизни истей экенлер.
Бутюн булар — элли йыл эвельси олып кечкен дженкнинъ нетиджесидир, — Сафи озюни пек бахтсыз ис этип, тап тени титреди.
— Олар бизни бегенгенлерни истер эдим.

— Мен истемейим!
Оларнынъ мерхаметлигине къалгъан кунюм ёкъ!
Олар акъсыз экенлерини озьлери де билелер: ерлеримизни ишгъаль этип алдылар, амма къайтарып бермек ниетлери ёкъ.
Мында, лагерьде, эр кес бунынъ лафыны эте, — Лютфининъ козьлери атеш ярыгъында алевленип йылтырады ве о, бу вакъыткъадже озюне таныш олмагъан бир сабырсызлыкъны ис этти.

— Билесинъми, мен Ленара да мында келип, аилемиз кене текмиль олгъаныны истейим, — деди Сафи басыкъ сеснен.
О, балабан къыз олса да, не ичюндир агълайджагьы кельди.
Шу ань онъа анабабасы да, Лютфи де башкъа бир узакъ адамлар олып корюндилер, чюнки олар насылдыр анълашылмагъан ят шейлер акъкъында лаф этелер, Сафи исе озь къардашчыгъыны пек сагъынды...

— Ах, меним балабан Сафинарым, акъылсыз къардашчыгъым!
— Лютфи къардашыны пиязлап, бу сёзлерни айтыр экен, Сафининъ козюнде кене де шу эвельки Лютфиге чевирильди.
О, Сафини къучакълап, озюне якъынджа чекти, сонъ сесинде кедерли аэнк иле:

— Эр шей яхшы олур.
Эгер яхшы олмаса.
бельки, биз кене артымызгьа, эвге къайтырмыз, — деди

Сафи агъасынынъ юзюне бакъты.
Агъасы да Самаркъандда къалдырылгъан кучюк къардашыны пек сагъынгъаныны.
шимди о да Ленараны тюшюнгенини анълады...

## Къырымтатарларнынъ Йылдызлар Сокъагъы

Учь куньден сонъ олар Мангъуп-Къаленинъ янындаки эвчикке кочьтилер.
Догърусыны айткъанда, Сафи чамурлы.
адамларнен рыкъмаракъ толу «самозахват» лагеринден ве ерли русларнынъ баштакъ балачыкъларындан узакъча олмакъ ичюн къувана-къувана кочьмеге азыр эди.
Лякин, ничюндир, Сафи оларны сагъынып башлады.

Мангъуп-Къале — худжур, сес-солукъсыз бир ер.
Бу ернинъ сукюнети шефкъатсыз йыртыджы айванны анъдыра.
Дерсинъ, о фурсат беклеп ята да, балта-чёкючлернинъ тасырдысы, инсанларнынъ лакъырдылары токътамасынен уджюмге кече.
Сафи бу джанаварнынъ сыфатыны пек яхшы тасавур эте.
Онынъ къабарыкъ омургъалы аркъасы тамам юксек Мангъупнынъ сырты киби, онынъ козю, къаялар ичинде оюлып къалгъан бош къобалар, оларгьа ашагъы, вадийге бакъып тура

Сафи Мангъуп-Къаледен къоркъа.
Бунынъ олмайджакъ бир шей экенини озю де биле.
Эльбет, о энди кучюк бала дегиль: он эки яшында.

Бир талай къаялар ве тереклернинъ ич бир хавфы олмагьаныны аиъламагъа акъылы ете.
Лякин оны билип анълагъаны биле файдасыз.

О, куньдюзлери аилесине олдукъча якъын олмагъа тырыша, геджелери исе дымыкъ диварлы эвде, ёргъан тюбюнде ятып, сукюнетни динълей ве бу сессизликни бозмакъ ичюн бирде-бир шей япмагъа арз эте, лякин къоркъусындан пармагъыны биле къыбырдатып оламай.
Иште, ушюп-къатып юкъугьа кете...
Сабалары къушларнынъ сеслеринден уянгъанда эр бир ери уюшып къалгъан ола, къушларнынъ отюшинден исе сукюнет даа да зияде сезиле.

Бабасы, Мемет агъа, онынъ къардашы Ибраим ве оларнынъ эмджелерининъ огълу Рефат бу ерлерни къайтарып алмакъ ичюн акимиетке дефаларджа риджада булундылар.
Шимди бу адамлар Сафининъ бабасына Мангъуп-Къаледеки биринджи эвни къурмагъа ярдым этелер.
Бу эв биткен сонъ башкъа эвлерни къурмагъа да ярдым этеджеклер.
Эвлер къуруладжакъ ерлер артыкъ бутюн дере бойлап къазыкъларнен бельгиленди.
Адамлар ичин-ичин тааджиплендилер: оларнынъ акимиет огюндеки пикетлери олгъаны-оладжагъы бир къач метр йип ве дёрт къазыкъ къакъмакъ акъларыны талап этмектен ибарет эди.
Амма, бакъ сен, акимиет шунъа биле изин бермеди.
Нетиджеде, олар чадырларны дере тёрюне таба узатып, эвлерини озь башына къурып башламагъа меджбур олдылар.
Бу адамлар этрафтаки дагълардан санки саркъып тургъан къоджаман сукюнетни озьлерининъ шакъа-къораталарынен, эски халкъ йырларынен, кимерде бир къызгъын сиясий мунакъашаларынен бастырдылар.
Керчектен айтсанъ, сиясий лафлар Сафи ве Лютфини тек эснеттире эдилер.

Эксериетте буюклер Сафи ве Лютфини де одун кетирмеге ёллай, де бир-эки дане тола парчасы тапып бермекни риджа эте, де чай къайнатмаларыны буюралар.
Умумен алгьанда исе, бу ерде чалышкъан адамлар кунь сайын ер къазмакътан, агъырдан-агъыр пычматашларны котермектен, балта ве чёкюч урмакътан пек ёрулсалар да, козьлери огюнде кучючик олса биле, амма эр алда акъикъий эв пейда олаяткъанындан озьлерини гъает бахтлы ис эте эдилер.

Эбет, эгер яхшы алетлеринъ олса, эвнинъ темели де къавий олса, несини айтасынъ, ойле бир эв къурмакъ мумкюн!
— деди Мемет агъа мемнюнлик иле.
Онынъ башына къонгъан сарылтым пычматаш тоздан сачлары, кирпиклери ве мыйыкълары санки алтындан япылгъан кибилер.
Озю исе токътамадан тоздан акъсыра.
О, бир козюни къысып, диварны не дереджеде догъру къалангъаныны бакъа.
Асылында Мемет агъа Озьбекистанда оджалыкъ япкъан, Рефат исе почтада чалышкъан.

— Айды, «диварларны къыйыш къалагъансынъыз» деселер, къыйыш дегиль де, иджадий янашыл къаладыкъ, дермиз.
Алчхи!
— деп шакъалашты Мемет агъа.

— Мукъайт ол, кучьлюдже акъсырсанъ.
йыкъарсынъ!
— деп.
шакъагъа къолтутты Рефат...

Сонъ озь тюшюнджелерине далып, сомурданды:
«Мен онынъ сонъуны анамдан бир вакъыт зшитмедим», — деди ве анасынынъ мектюплеринден эберден парча окъуды:
«Къыркъ йыл сюргюнликте яшап, элли йыл эвли олып.
шимди исе нелерим бар?
Эвленмеге истемеген ве кереги киби эв биле къурып оламагъан огълум бар!» Меметке айланып:

— Акъылынъыздамы, эвленгенлерининъ эллинджи йылдёнюми — алтын тойлары акъылынъыздамы?
О кунь озюнинъ алтын тоюны Къырымда, озь эвинде къайд этмегенине шикяетленип бир олды:
«Ватанда кучюджик бир эвчигим олса да.
о эвнинъ кучюк бир кошечиги манъа етер эди, кимсени раатсызламаиып, сычанчыкъ киби сесимни чыкъармайып, яшар эдим», — деген эди гьарипчик...

Эр кес кулип йиберди.
Олар Рефатнынъ анасы Озьбекистандан огълуна язгьан мектюплернинъ мундериджесини яхшы билелер.
Сафи о къадынны Рефат киби балабан, лякин огълу киби сабырлы дегиль де, аксине, пек тез опькеленген къадын сыфатында тасавур эте.

— Эй, Ибраим!
— Мемет тирсегинен къардашыны тюртти.
— Сен не ичюн Къырымгъа къуруджылыкъ акъкъында китап кетирмединъ?

— М-м-м...
— нарын эндамлы, хаяперест Ибраим козюни къолундаки китабындан узьмей.
О, тарихий китапларны севе, шимди арап тилини огрене.
Эр кес, атта Сафининъ анасы ве Сафининъ озю биле эв къурмагъа эллеринден кельгени къадар ярдым этмеге тырышкъан бир вакъытта Ибраимнинъ бутюн ой-фикири китапларында.
Акъшамлары арапча арифлерни цемент чувалларында къалгъан цемент тозу устюне язып огрене.
Сафи, онынъ анасы ве къартбабасы юкъламагъа яткъанда Къуран аетлерини кочюрип алыл, башлары уджуна асып къоя.

Сафи бу языларны бегене, лякин эвлерининъ тёпесинде дам олып да, башларына коктен ягъмур ягъмаса, ондан да зияде къуваныр эди.
Озьбекистанда ягъмурлар сийрек ола ве оны эр кес истекнен беклей; сагъанакъ ягъгъанда адамлар босагъада отурып, ягьмургъа къолларыны узата, эм бунъа къувангъанда къувана эди.

Мында исе Сафи башлары устюндеки плёнкагъа патырдал тюшкен девамлы, джан сыкъыджы ягъмур тамчыларындан къоркъа башлады.

Агъыр ягъмур тамчылары даа энди тамлап башлагъанда Сафи:
«Ана!» —- деп фигъан къопарып, анасынынъ янына чапып бара, олар экевлешип тапкъан-туткъан чанакъ, леген, къопкъаларыны плёнканынъ сув кечирген ерлери тюбюне къоялар, сонъсыз ве файдасыз иш япкъанларында эмин олсалар да, эписи бир, кенъдже плёнка кетирип, тёшеклернинъ устюни орьтелер...

Сафи эвеллери кокке ич де дикъкъат этмей эди.
Шимди исе ягъмур кетиреджек булутларнынъ эр бир чешитини айырмагъа огренди: кулыюс я да эфлятун, яхут къою мор булутлар Мангъуп-Къаленинъ сыртында обаланып башладымы, демек, ягъмур ягъаджакъ!

— Сафи!
Сафи, бакъса онъа!

— Кимге?
— Сафи Лютфиге чевирилип бакъты.

Сафиге агъасы ве Ибраимнен берабер цемент къарышмасы азырламакъ вазифеси берильген эди, амма Ибраим китабына берилип, цементни бус-бутюн унуткъан.

— Ибраим агъа!
— деп чагъырды оны Сафи юксек сеснен.

— М-м-м...
— Ибраим авдарылгъан къопкъа устюнде отурыр экен, таягъыны сокъур киби цементке бир-эки кере сокъты ве ахыр-сонъу бутюнлей токъталды.
Онынъ бир аягъы сылакъ цемент обасына хафлы дереджеде якъын кельди.

— Къырымтатарларнынъ Йылдызлар мааллесинден чыкъкъан Суперйылдыз окъуйыджы Ибраим!
— фысылдады Лютфи ве цемент къарышмасы къоюлгъан къопкъаны кетирип, Ибраимнинъ аякъкъабы янына къояракъ, Сафиге хытап этти: — Насыл беллейсинъ, къурумасына не къадар вакъыт кетер?

Сафи Ибраим агъасынынъ окъугъан китабында даа не къадар саифе къалгъанына бакъты.
Китапнынъ ярысы биле окъулмагъан.

— Мен беллесем, чокъкъа сюрер.

Олар къалгъан цемент къарышмасыны сувукъ, немли эв ичине кирсеттилер.
Анда бабалары, Рефат ве Мемет агъа тола ве демир борудан къаба соба къураджакъ олып тырыша эдилер.

— Соба якъып, эвни яхшыджа къыздырсакъ, ананънынъ оксюриги токътар.
Ибраим къайда?
— деди бабасы.

— О пек муим ишнен мешгъуль.

— Эбет-эбет, пек муим ишнен...
— сомурданды Мемет агъа.

— Ойле олса, оны раатсызламанъыз!

Ниает, къаранлыкъ тюшеяткъанда соба къурулып битти ве шу аньде тышарыдан даа бир сес кельди.
Мегер, Ибраим китабыны окъуп битирген.

— Бу не?
— деп сорады о собаны косьтерип.

— Бойле сатырнынъ Къуранда олгъаныны хатырлап оламайым, -деп джевап бермек ерине эриштирди оны Рефат.

Цемент къарышмасына баткъан Ибраимни ве къопкъаны цементтен темизлемек ичюн ярым саат вакъыт кетти.
Лякин, эписи бир, Ибраимнинъ аякъкъабы да, къопкъа да артыкъ ишке яравсыз эди.
Сафининъ анасы эки къолунда эки къопкъа сувнен чешмеден келир экен, токъталып, оларгъа бакъып къалды.

— Сиз не япасынъыз шу?
— ишанчсызлыкъ иле деди о ашыкъаджеле темизлев арекетлерини корип.

Сафи ве Лютфи аналары меселени анъласа, яни Ибраимнинъ цементке батмасына ким себепчи олгъаныны бильсе, ачувланыр, деп белледилер, лякин о шакъылдап кулип башлагъан сонъ, ишлеген къабаатлары ичюн афу этилыенлерини анъладылар.
Аналары сонъки вакъытта асыл да чокъ кульмей.
Асылында бу ерде Йылдызлар ёлагьыны япмакъ — тазе тёшельген бетонда аякъ излерини къалдырмакъ — онынъ гъаеси эди.
Эльбет, биринджи из къартбаба аягъынынъ изи олмалы, чюнки о энъ къарт ве урьметли адамымыз, сонъ аякъларынынъ буюклигине коре аювдай балабан Рефатнынъ изи, ондан сонъ Мемет агъанынъ ве тек олардан сонъ бабасынынъ аякъ изи оладжакъ.
Керчек, бабасы бойле тертипнен разы олмайып, озь аягъынынъ ольчюси акъкъында музакере котерди.
Лячаре, аналары акемлик япмагъа меджбур олды.
Ибраим, Лютфи, ананынъ ве Сафининъ де аякъ излери басылгъан сонъ бир бош ер Ленаранынъ аякъ изи ичюн къалдырылды.
Эр кес, бетон устюнде озь изини къалдыргъан сонъ, четке чекилип бакъты.

Ибраим исе текаран тюшюнген сонъ бир чёпчик алып, босагьанынъ тазе бетоны устюнде арапча арифлернен бир джумле язды.

— Не деп яздынъ?
— деп сорады кимдир Ибраимден.

«Буюклерни урьмет эт, хусусан олар тирнекли талебелер олса»

— Ибраим къардашынынъ къолуны тюртти.

— Тенбелликке вакъыт ёкъ.
Шимди къуруджылыкъ вакъты, китап дегиль.

— Эки баланы сылакъ, къатмагьан бир машина бетон яныида бир вакъыт къалдырма!
— нетидже чекти анасы.

— Мен бала дегилим!
— деп ташлады Лютфи оны бала демелери нен разы олмайып.

— Ойле исе, бала киби давранма!
— давушына сертче аэнк бермеге тырышып.
деди бабасы.
Лякин онынъ ачувланмагъаны эписи бир дуюла эди...

Ибраим язгъан джумлесини терджиме этти:

— Бу джумле Къурандан алынгъан.
Анда бойле дениле:
«Аллахым.
манъа багъчанъда Адынъ анъылгъан бир эв бер..
ве адалетсизлерден мени къорчала».

Сафи шубе иле къоджаман Мангъуп-Къалеге бакъып:
«Десене, бизим багъчамыз будыр», — деп тюшюнди Къартбаба исе язылгъан сбзлернен разы олгъан киби башыны саллап:
«Пек яхшы!» — деди.

Эркеклер янъы собаны кереги киби япыл оламагъанлар.
чюнки о пек мушкюль тютеди Элъбет.
Сафининъ анасы омюринде бир кере де соба якъмагъан эди.
эркеклер де бойле соба къурмакъ зорунда олмагъан эдилер

Аллахкъа шукюр, Мангъуп этегинде одун тансыкъ дегиль.
Олар не исе де собаны якътылар.
лякин орталыкъны баскъан тютюн илькиде козь ачтыртмады.
Тютюн къокъусы сачларгьа, ёргъанларгъа, диварларгъа асылгъан урбаларгъа синъди.
Анасынынъ балгъамлы оксюриги къуру оксюрикке чевирилип, къартбабаларына да юкъты.
Насыл да олса, соба текаран эвни къыздырды, бетон темельни де къурутты.
Бойлеликнен Озьбекистандан кельген контейнерни ачып, ичиндеки шейлерни магъазда ерлештирип олдылар.
Къартбаба контейнерни ачкъанда, эр кес онынъ янында топланды.

Контейнерде та Самаркъандда мукъайтлыкънен къоюлгъан шейлер: урба, аякъкъап, ресимлер, китаплар, чиний савутлар ве даа чокъ шейлер бар эди.

Ибраим китапларны корьгенде козьлери парылдады, лякин Сафининъ анасы китапларгъа эмиет бермейип, эшьялар арасындан башта бир макарон толу къутуларны, бакъла, пирнич, емиш къурусы къоюлгъан савутларны ве ешиль чай къутусыны тапып чыкъарды.

— Сафи, къутудан чайникни чыкъар!
— деди о къызына.

Сафи балабан къутугъа дестеленген урбалардан козюни зорнен чекти.
Олар Самаркъандда яшагъанда анасы зариф бир къадын оларакъ, эр вакъыт пек дюльбер кийине эди.
Шимди де контейнердеки бу урбалардан кельген назик ве хош мис къокъулар Сафини Самаркъанддаки эвлерине алып кетти.
Анда анасы эр кунь ишке кетеджекте мис шишечиклерни Сафининъ бурну тюбюне кетирип къокълаттыра да:
«Сафи, бугунь ангисини сюртейим?», — деп сорай эди.

— Мына буны, гуль къокъулы союны.
Антеринъизге келише...
— деп меслеат бере эди Сафи...

— Сафинар, тез ол!

Анасы соба устюне къоюлгъан сув не вакъыт къайнайджагъыны беклемеди, бунынъ ерине уфакъ бир примусны якъты.
Чайник ве фильджанларны алмакъ ичюн къолларыны узаткъанда джемперининъ тирельген енълеринден индже билеклери корюнди.
Къырымгъа кельген сонъ, анасы бир даа мис къулланмады.
Шимди ондан тютюн, парафин ве къайтыкълыкъ къокъусы келе.

— Мында дегиль.
Лютфи, синини кетир, — деди бабасы.

Бетинде ярамазлыкъ чизгилери корюнди.
О мукъаитлыкънен ананы эвнинъ ичинден чыкъарып, арт тарафкъа алып кетти:
«Мына мында».

Аналары Меметнен контейнер ичиндеки шеилерни чыкъармакънен огърашкъанда, бабалары ишнен мешгъуль эди, Лютфи ве Рефатнен берабер четлери ачыкъ чайхане яптылар.
Къартбабалары четлерине камуфляж авыны туттурды.
Бу чайхане кроват юксеклигинде олды, Сафи ве Лютфи устюне ёргъанлар ве миндерлер тёшедилер.
Бабалары ортасына алчакъ маса отуртты.
Сафи, орман четинден джыйгьан пейгъамбер дёгмелерини, яраштырмакъ ичюн чечек савуты ичине толдурды.
Озьбекистанда эвлериндеки киби, акъикъий чайхане олып чыкъты.
Энди олар ёргъанлар ве миндерлер устюне отурып, ешиль чайны пиалалардан ичмеге чарелери олды, санки дерсин, эр бир шей ерине кельди.
Бабалары ананынъ бетине, бир шей беклегени киби бакъты.
Ана чайхане тарафкъа бакъты.
Кениш вадийде чайхане джоюкъ ве янгызлыкъта къалгъан киби корюнди.

Ахыр-сонъу ана, къувангъан киби:

— Насыл дюльбер чечеклер, — деп айтты.
О бабагьа таянды.

— Лютфи, сен шекерни унуттынъ.

Бабанынъ ярамаз, джанлы бетинде насылдыр раатсызлыкъ чизгилери пейда олды.
О, ашыкъып чайны балабан-балабан ютумлар иле ичти.

— Ан-на.
тек шимди эвде олгъанымызны дуйдым, — деди о.
— Бизим шахсий чайымыз, озюмизнинъ топрагъымызда демленген ве озюмизнинъ шахсий чайханемизде ичильген чай.

О ананы янагъындан опьти.

— Озюмизнинъ шахсий топрагъымыз дегиль, — деди анасы ёргъун сеснен.

— Бизимки эди ве биз оны кене де къайтарып алырмыз, — деди бабасы кескин сеснен.
— Эльмира, умютинъ ве ишанчынъ къайда кетти?

— Къайткъанда милисни расткетирдик.
Бизни токътаттылар...
—- анасы Сафиге бакъты.
— Сафи, бар да бакъ, анда къутуда, шекерлик ёкъмы?

Сафи истемейл кетти.
О, махсус ёлланылгъаныны бир кереден анълады.
Анасына керчектен де шекерлик керек дегиль; ишлер догъру кетмегени акъкъында лаф этмеге истегенини анълады.
Бир афтадан зияде анасы Сафини вадийде яшамасы лагерьде раатланмакъ киби яхшы олгъанында къандырмагъа тырышты.
Лякин лагерьде яшамакъ керчектен де зевкълы ола, чюнки онынъ сонъунда озюнинъ раат сыджакъ эвинъе къайтып келесинъ ве ванна алып, темиз урба киесинъ.
Мында арткъа къайтмагьа ер ёкъ.

Анасы, бир вакъыт кескин сёз айтмагъан инсан, лякин Сафи онъа бу бешаретли собада аш пиширмеге ярдым эткенде, ве анасы эр бир шейни сыджачыкъ ве темиз тутмагъа тырышкъаныны корьгенде, онда эркеклернинъ шенъ эминлиги олмагьаныны дуя эди.
Бабалары ве башкъа эркекпер къуруджылыкънен о къадар мешгъуль эдилер ки, гъалиба, бу вадий насыл сувукъ ве янъгъыз олгъаныны абайламадылар; яшамакъ ичюн дешетли ер олгъаныны дуймадылар.

Ер але даа оларнынъки дегиль.
Бабасы ве Мемет агъа, эгер де бу ерде бир шей къурсалар, олар оны озюнки деп талап этмеге акълары оладжагъында эмин эдилер.
Ве, керчектен де, бу куньге къадар бир кимсе, олар анда не япкъанларыны бакъмагъа биле кельмеди.
Бу вадийге, гъалиба, асылда бир кимсе кельмей.
Онъа энъ якъын кой, Мангъуп-Къаленинъ этегинден айланып кеткен ёлдан юрьсенъ, бир бучукъ саат ала.
Дигер тарафкъа, Багъчасарайгъа ёл йигирми километр узакълыгъында.
Базыда бир-эки енгиль машина бу ёлдан кечкенде, юрюшини сакинлештире, лякин бир вакъыт токътамай.
Не ичюн токътайджакълар?
Анда бир шей ёкъ: не кой, не халкъ.
Санки къырымтатарлар буюк бир тюшюнджеге далгъан сессизликке терк этильдилер ве бу сессизлик тамам чай ичип отургьан чайханенинъ этрафындан башлал, беклел отура.
О сеслер ве кулькю токъталгъаныны беклей ве бир кереден, устлерине япырыла.

Сафи ачыкъ къуту ичиндеки шейлерни къарыштырды.
Шекерлик ёкъ, лякин юн чораплар ве озьбек ёлакълы шарфлары арасында онъайтлы ерлешкен, йылтыравукъ бакъыр дегирменни ве джезвени тапты.
Сафи оларны яваштан пармагьынен сыйлады.
Ачыкъ йилек арасында о къадар онъайтлы ерлешкенлер, Сафи тал озю къутуны ичине кирип, араларына сокъулмагъа истеди.
Ленарагъа бойле шей япмагъа, яш олгъаны ичюн, даа мумкюн эди.
лякин Сафи энди балабан къыз олды.
Терен кокюс кечирип, къутунынъ къалагъыны къапатты.
О, санки къутунынъ ичи онынъ эви олып.
о ичине сыгъмагъаныны тасавур этти.
Чайханеден эшитильген давушлар сакинлешти.
Мемет ве Рефат, озюни эдепли алыр барып.
яваштан чай ичип.
белли олмагъан бир ерге бакъалар.
Лютфи къамбырайып.
корюниши бахытсыз, отура.
Къартбабасы къолуны узатты.

— Сафинар, кель мында.

Сафинарнынъ пармакълары шеи ташымакътан, кескин кенарлы къабурчакъ ташлардан.эзильди ве яра толды.
Лякин къартбабасы Сафининъ къолуны сыджакъ, гонь киби къаба авучына.
йымшакъ назикликнен къаплап алды.

— Чай ичтик; энди икяе динълемеге вакъыт кельди — деди бабасы.
О къартбабанен лаф эте, лякин козьлери анада.
— Меним къартбабам, Сеит-Ахмет акъкъында айтып беринъиз.
Биз мында яшагьанымызны, дайма мында, Адым-Чокъракъта яшагьанымызны тасдикъланъыз.

## Сеит-Ахмет

— Меним бабам, ондан да эвель онынъ бабасы, бабасынынъ бабасы да мында, Адым-Чокъракъта дюньягъа келип осьтилер.
Бабамнынъ ады Сеит-Ахмет.
Олар учь агъа-къардаш эдилер, о исе энъ буюги.
Бизим вадиймизни беш пармагьы бильген киби биле, керчектен де биле эди, — башлады къартбаба.

— Къар не вакъыт ягъаджагъыны афта эвельси анълай, баарь не заман келеджегини де айтыр.
— девам этти бабасы.
Бу икяени олар эписи дефаларджа эшиттилер.

— Сонъ чобанларгъа семиз, къуйрукълы къойларны юксек яйлаларгъа алып кетмеге; тютюн асралгъан тарлаларны да сачмагьа вакъыт келе.

Бутюн яз бою осюмликлерни асрап, юксек ве гурь чечек ачкъаныны етиштирмек керек.
— кене де икяесини уджундан тутып, девам этти къартбаба.
— Къойлар семире ве дагъларда мейва багъчалары уфакъ сары алма ве къырмызы армут толып къала; ахырларда тютюн япракълары къурып ята.
Адым-Чокъракъ Сеит-Ахметнинъ догъгъан ери олып, ольмеге де о Адым-Чокъракъта истер эди.

Лякин заман кельгенде.
юреги раатсыз ола, берги паралары осе, Сеит-Ахметке къыз-къардашы эвленмек ичюн нагъышлагьан богьчасына.
баягъы топланаджакъ шейлер алмагьа вакъыт да келе.

— Богъча недир?
— пысырдай Лютфи.

— Шшш!

— Бу чокъ йыллар эвельси олгъан вакъиа, Къырым о заманда Русие тарафындан запт этилип, онынъ бир къысмы эди ве оны рус чары идаре япкъан.
Чар ордусына аскер топламагъа кельген забитлер Сеит-Ахметни дженклерге алып кеттилер.
Девамлы беш йылдан сонъ ат устюнде, къыскъа тюфеги омузында, къылычы къушагьында Адым-Чокъракъкъа къайтып кельди ве койни бутюн къызлары дюльбер мыйыкъларына ве медаллерине пенджерелерден гизли бакъып, оф чеке эдилер.

— О дюньяны корьген, дженкперни де корьген — къошты бабасы.
— Эм дюньяда Къырымдан дюльбер ер олмагьаныны ве тек Ана-юрт ичюн дженклешмек дегерли олгъаныны анълады.

Бабасы але даа анагъа тикилип бакъа, анасы исе пейгъамбер дёгмелерининъ къатты кенарларыны пармакълары иле назикликнен сыйпап, динълей.

— Сеит-Ахмет чечек ачкъан тютюн тарлаласынынъ четине отурып, сиз бильген, сачларына алтын йип орюльген ве кечкенде онъа назикликнен бакъкъан къызны, акъыпына кетирди.
Шу заман ат устюнде койге кене хаберджи кельди:
«Сеит-Ахмет!
Бабанън.нъы учь огьлу бар, чар ордусында хызмет этмеге о ортанджы къардашынъны ала».

— Лякин Сеит-Ахметнинъ ортанджы къардашы Зынджырлы медреседе окъуй эди, — джан сесинен деди Сафи, — ве о, эльбетте, окъувны ташлап кетип оламады.

— Догъру.
Сеит-Ахмет окъувны, савашны, аилени, намусыны урьмет эте эди ве ахыр-сонъу:
«Хайырлы олур, иншалла», — деп, тюфегини, къылычны азырлады ве кене дженкке кетти.

Дёрт йыл даа аскерлик япты ве Адым-Чокъракъкъа коксюнде тынкъылдагъан медаль ве къувурчыкъ мыйыкъларнен къайтып кельгенде.
къызлар кене онъа бакъып, бегене эдилер.
Лякин эвельки киби дегиль, чюнки баштаки генчлик кечти.

— Ах, бу къызлар!
— деди Мемет.
Рефатны эриштирип.

— Шшш.

— Сеит-Ахмет тарла кенарына отурды.
Тютюн энди бутюн джыйылгъан, авлакъта Ай-Петри дагьы тюшкен къардан.
йылтырай.

О чубугъыны тазе тютюннен толдурды ве чалкъасына ятып, тютюнден чыкъкъан думанны авада къувурчыкъланып котерильгенине, бакъып къалды...
Керчектен де, чубугъым къайда?

— Икяени больменъиз! -бир кереден янъырады бир къач сес.
Олар бу икяени бегене эдилер.

— Яхшы, ойле олса.
Та-та-там, та-та-там, хаберджининъ туякъ такъырдысы койге келип етти.
«Сеит-Ахмет!
Бабанънынъ учь огълу бар.
шимди чар ордусында хызмет этмеге кичкене къардашынъ бармакъ керек!».

Бу вакъытта Сеит-Ахметнинъ ортанджы къардашы мектепте оджалыкъ япа, онынъ къарысы исе бир заманда сачларына алтын йип орип такъкъан къыз эди.
Шимди энъ кичкене къардашы Зынджырлы медреседе окъуй да.
Сеит-Ахмет салкъын Къырым топрагъына ятты ве мусульман къанунларыны хатырлады: Аллахны ве онынъ пейгъамберини эписинден зияде шереф эт, сонъ аиленъни шереф эт, юртунъны ве тасильни.
«Хайырлы олур, иншалла» — деди Сеит-Ахмет ве учюнджи кере дженкке чыкъып кетти.

— Не къадар чокъ дженк, — сомурданды ана.

— О учь йыл даа дженклешти ве къуршун кечкен еринде тешиги иле койге къайтып кельди.
Койге якъынлашкъанда:
«Мен отуз секиз яшына кельген бекярым; энди насып къыз манъа бакъар?» — деди.

— Ах, бу юреклери олмагъан къызлар, — Мемет кене де Рефатны эриштирип ташлады.
Рефат энди отузларда олып, анасы дайма онъа, эвлен деп, баскъы япа эди.

— Икяени сонъуна къадар динъленъ, — деди Сафи.
Бу онынъ энъ севген къысмы эди.

— Сеит-Ахмет сабаннен сюрюльген тарланынъ четине отурды ве:
«Русларнынъ тарафдары олып, чокъ мемлекетлерге къаршы дженклерде иштирак эттим ве бу дженклерден бир шейни анъладым — олар бир вакъыт бизге берген сёзни тутмайлар.
Мен анъладым — дюньяда Къырымдан дюлъбер ер ёкъ, къырымтатарлардан башкъа оны севмеге ве къорчаламагъа инсан да ёкъ!» — деди.

— Ве, бельки, бир кунь келир.
биз Къырым ичюн омюрлеримизни берирмиз., Шимди исе, бу тарланы манъа сачып бермеге ярдым этменъиз акъкъында не айтар эдинъиз?
Фельсефеге урунып, бир балабан топач киби отурмакътан хайырлы дегильми?
— деди артындан бир сес.

— Бабам, айланып, яш.
он секизге етмеген, белине урлукъ торбасыны багълагъан къызны корьгенде, къалыбындан атылып чыкъа язды.
Эвеллери Адым-Чокъракъкъа къайтып кельгенде, къызлар.
пейджере арасындан дюньягъа бакъып, эвде отура эдилер.
Шимди исе, мына санъа, тарлада чалышкъан къыз онъа къашларыны чатып ве кулюмсиреп бакъа.
Ресим киби дюльбер, джесюр ве утанмакъны бильмез.

Сеит-Ахмет сертлешкен юрегини эеджанлангъаныны дуйды ве отуз секиз яш, бельки де, пек къарт сайылмаз деп, тюшюнди.
«Ах, хайырлы олур, иншалла»

— Бу меним къарт-къартанам эди!
— деди Сафи.

— О да дженкявер эди, — деди къартбабасы.
Базылары о СеитАхметнен де дженклешир эди, лякин тек муим шейлер ичюн дженклешкен.

— Шимди исе, энъ муим шей — Къырымдеди бабасы анасына.

Къартбаба онъа бакъты:
«Меним анам мерхаметлик энъ муим

шей олгъаныны яхшы биле эди.
Бир кунь ола мен сизге бу акъта да айтып берерим...».

## Анда ким яшады?

Сафи янъы, аджайип бир гонъюль айдынлыгъында уянды.
Айланып бакъса, анасы ве бабасы юкълагьан краватлар энди бош.
Сафи ёргъанны козьлерине къадар чекти ве башыны тёпесиндеки пластик тёшемесини гедже ель алып кетмегенми экен деп, къоркъып бакъты.
Лякин, акъчиль саба ярыгъы пенджереден энди гизлиден корюнип башлагъан; пенджеренинъ устюне къакъылгъан тахта исе гьайып олгъан.
Тёшегинден сувурылып чыкъкъан сонъ, не олгъаныны бир кереден анълады.
Лютфи о тахтанынъ устюнде язылар яза.
Къоджаман къырмызы арифлер ёкюнленген хаберни ифаде эте:

БИЗИМ КЪАДИМИЙ КЪЫРЫМТАТАР КОЮМИЗНИ ЯНЪЫДАН КЪУ 
Рефат экинджи тахта устюнден чалыша.
Онынъки бойле янъгъырай:

БИЗИМ КЪЫРЫМ ТОПРАГЪЫМЫЗНЫ къайтарып беринъиз!

— Не япасынъыз?
— Сафи эснеди ве ыслакъ от ичинде аякъ пармакъларыны топлап, ушюгенинден къалтырады.

— Аякъларынъа бир шей барып кий, — ишинден дикъкъатыны узьмейип, айтты Рефат.
Онынъ кенъ, ялпакъ бети къайгъы иле толу, чюнки етишмеген «Ъ» арифини КЪАЙТАРЫП сёзюне хатасы корюнмейджек бир шекильде, кирсетмеге тырыша.

— Яхшы, я сен не япасынъ?

— Наразылыкъ бильдирем — деди Лютфи.
— Биз ашада, гольчик янындамыз.

Онынъ сесинде хошнутлыкъ дуюла, бельки де, вадийнинъ бир тюсте, бир шекильде девам эткен аятында, насыл да олса, бир денъишме олгъанындан.

— Аякъкъабынъны кийип чыкъ!
— къычырды хаберни тешкермеге кеткен Сафининъ артындан Рефат.
Гольчикнинъ янында милис машинасы ерлешип, беклеп тура.
Онынъ алдында учь милис хадими.
Оларнынъ къаршысында Сафининъ анасы, бабасы, къартбабасы ве Мемет кергин девамлы сюкюнетте беклеп турмакъталар.

— Не олды?
— Сафи къолуны анасынынъ авучына сокъты.
Анасы беклемегенинден тал афцырады.
О. Сафи кельгенини дуймай къалды.

— Сафи!
Тез эвге къайт!

Милис хадимлеринден бириси Сафиге чевирилип бакъты ве ерге чиркин тюкюрди ве:
«Пич, лис балаларнынъызны да мында кетирдинъиз.
Утанынъыз», — деди.

Бабасы бир кереден онъа уджум этти, лякин Мемет къолуны омузына къойыл, токътатты.

— Бизим балаларымыз да курешимизде иштирак эте — деди къартбабасы.
— Ана-Юртымыз.
Ватанымызгъа къайтув огърунда куреш алыл баралар.

— Гъарил бала ачлыкътан оледжекке ошай, — къошты экинджи милис хадими.

— Аякъкъабы биле ёкъ.
Мында чингене киби яшагъандже, эвге къайтыл кетер эдинъ, догърумы.
къызчыкъ?

— Тилленджилер киби яшайсынъыз.
Не ичюн сизге мытлакъа мында къайтмагъа керек?
Яшагъан еринъизни, Озьбекистанмы, не де олса, не ярамайлыгъы бар эди?

Сафининъ тили уджунда Озьбекистанда бир ярамайлыкъ олмагьаны; бу мутхиш Къырымдан чокъ яхшы олгъаны акъкъында сёзлер айлана эди.
Лякин ана-бабасы динълел туралар.
Онынъ ичюн, о сакъынув иле:
«Биз дайма мында яшадыкъ», — деди.

Ярдым къыдырыл къартбабасына бакъты.
Къартбабасы да:
«Къырым Бизим юртумыз», — деп къошты

— Биз де, руслар да дайма мында яшадыкъ.
Сиз исе, бизни немее фашистлерине саттынъыз!

— Саткьынлар.

— Сафи, бар, эвге къайт.

Анасы Сафини яваштан, кельген ёлуна тараф тюртип йиберди.
Гольчикнинъ ашагъысында, онъа кьаршы чапкъан Лютфини расткетирди.
О, дирекнинъ арт тарафына тахта мыхлап, илян язгъан:

«Бизим кьадмий кьырымтатар коюмизни янъыдан тиклеп беринъиз!»

— Олар бизни тевкъиф этеджек олалармы?
— раатсызлыкънен сорады Сафи.

— Япамазлар.
Оларгьа бизни онларнен, бинълернен бутюн Къырым бою тевкъиф этмеге керек олур.
Къырымтатарларны Ватангъа авдет олмасы къанунсыз олгъаны акъкъында буйрукъ энди ёкъ.
Олар бизни тек къайтмамызны токътатаджакъ олалар.
Лютфи чапып дирекни ёл кенарында йымшакъ, борлу беяз топракъкъа сокъты ве онынъ янында къаршылыкъ косьтерип турды.

Милислер бир кимсени тевкъиф этмеди, лякин мындан да чыкъып кетмеди.
Олар машиналарнынъ ичине толушып отудылар.
Рефат ве Мемет Лютфининъ ремизи янында бири-бирине бакъып къалдылар.
Лютфи оларнен бираз турды, денъишик бир шей олмагъанындан безип, Ибраимнен даа да ремизлер япмагъа кетти.
Ибраимнинъ тенбиелеген илянлары эписи арапча эди.

— Анда не язылгъан?
— деп сорады Лютфи.

— Умют этем:
«ёкъ олунъыз, рус оккупантлары».

— Къуранда бойле сатыр бардыр деп.
асылда акъылыма кельмей эди...

Эки куньден милис хадимлери кене де ачув толу къайтып, озь ерлерине ерлештилер.
Мемет.
анасы.
бабасы ве къартбабасы Багъчасарайгъа, ерли акимиетнен корюшип, анълашмагъа кеттилер.
Ибраим, къолунда китабынен, ишарет янында отурды.
Рефат эвнинъ чевре-четини, темизлеп ве о якъны-бу якъны догьурлап, бутюн дюньягъа чебер эв бикеси олгъаныны косьтерип.
салланып юрди.

Сары къабурчакъ таш дивары шимди о къадар юксек ки, Сафи пармакълары устюне котерильсе биле, онынъ тёпесине еталмай.
Бир-эки пенджереси де энди къоюлды.

Эркеклер эписи, Лютфи биле, япкъан ишлеринен о къадар гъурурланалар, санки дерсинъ, бир Сарай къурдылар.
Лякин диваргъа бакъкъан сайын, Сафи Самаркандца ярыкъ, кунешли багьчанен сарылгъан эвлерини козь алдына кетире.
Озь одасыны хатырлай.
Шу одада юкъламагъа ятаджакъта о керчектен де союнып ята эди.
Мында исе, аксине, ятаджакъта устюне, ушюмейим деп, даа да урбалар кие.
Сафи гъайып олгъан онъайтлы яшайышны, эр бир шейден эмин олгъаныны, эвнинъ тёпесиндеки чатысыны биле сагъына эди.

Рефат Сафининъ бетинде къасевет чизгилерини корип, этрафларны барып бакъмасыны теклиф этти.

— Къаерлерни?
— солукъ сеснен сорады Сафи.

— Къобаларны.
Олар пек мешур, къырымтатарлардан да къадимий.
Анда кильселер, джамилер, кенассалар, шарап магъазлары ве дигер меракълы шейлер топ-толу.
Тамам бир шеэр киби.

— Кенассалар дегени, не?

— Къарайларнынъ ибадет эткен ерлери.

— Анда ким яшады?

Рефат къолунен бельгисиз бир ишарет косьтерди.

— Биревлер.
Эр кес...
Асырлар эвельси.

Олар мында кельгенлеринден берли, Сафи вадийден чокъракътан узакъ бир ерге бармады.
Бир кимсе де бармады.
Эписи къуруджылыкънен пек мешгъуль эдилер.
Сафи къуругьан пейгъамбер дёгмелерини ве йылдыз шекилинде сюйрю япрачыкъларынен, чадырлар ве чайхане арасында осип чыкъкъан чечеклерни зорнен сечти.
О. тар ёлчыкъкъа шубе иле бакъты.
Кошени айлангъан сонъ, Сафи яхшы биле, къая арасындан бакъкъан козь оны алдына келип чыкъаджакъ ве Сафиге бакъаджакъ.

— Бар, — деди Рефат Сафини юреклендирмеге тырышып.
Озю исе голые тараф ёл алды.

— Бакъ.
джоюлма.
Лютфинен барынъыз, — деп къошты о.

Лютфининъ кейфи ёкъ.
Себебини исе тек Сафи анълай.
Багъчасарайгъа барып, Самаркъандгъа, бегенген къызы Ларисагьа язгьан мектюбини ёлламакъны умют этти.
Сафи оны эвде салланып юргенини, сыкъ-сыкъ къаралангьан саифелерни текрар-текрар окъугъаныны корьди.

— Бельки, башкъа койде почта бардыр, — янында бираз сес чыкъармайып отургъан сонъ, агъасынынъ алыны анълагъаныны косьтерип, теклиф этти о.
— Рефаттан да эр вакъыт сорамагьа мумкюн...

О, Лютфини кульдюрмеге тырышты.
Рефатнынъ эр кунь анасына язгьан мектюплери ве анасынынъ, Багьчасарайдаки достлары ярдымынен йиберген къаба джеваплары, эфсанеге чевирильди.

— Анда бармагъа мени не заман вакътым оладжакъ?
— багъырды Лютфи — Бу къулебени къурып огърашкъандан берли, вакътымыз башкъа бир шейге олмай.

Онынъ эв къурмагъа бутюн авеслиги кечти.
О диваргъа бар къуветинен къолуны яндырды.
Ташлар арасындан балабан, къурып, къаткъан цемент ве киреч парчасы атылып кетти.

— Лариса мектюбинъни беклер; о санъа бир шей айтмаз.

— Сен ойле шейлер акъкъында не билесинъ?

Сафини ынджынгъан бетине къулакъ асмайып, омузларыны Сафиден четке чекти.
Бу акъсыз бир шей олып чыкъты.
Лариса акъкъында тек Сафининъ хабери бар эди, бильгенининъ де себеби — олар арасында хаберни Сафи ташый эди, Лютфи спорт клубына я да къырымтатар тили дерслерине бармайып, Ларисанен кезмеге баргьанда, оларны къорчалал, акъикъатны гизлеген, онъайтсызлыкълардан къуртаргъан да Сафи эди.

Бабасы ве, хусусан къартбабасы, Лютфи рус къызларынен юргенини бегенмей эди.
Олар Лютфининъ гузель къырымтатар къыз аркъадашы олгъаныны истей эдилер.
Лякин, къырымтатр къызы олса биле, кечкедже кезмеге рухсет бермез эдилер.
Олар севги не олгъаныны анъламайлар.

Лютфи, гъалиба, алчакълыкъ ялкъаныны анълады, чюнки бираздан Сафиге айланды ве орюльген саччыкъларындан бирисини тарты.

— Сонъ, санъа не керек?

— Рефат сеннен дагъларны долашып.
оларны тешкерил чыкъарсынъыз, деди.

— Анавы эски къобаларгъа?

Лютфи мектюбини сонъки кере козьден кечирди.
бетинде кедерли, далгъын чизгилер лейда олды.
сонъ кягъытны джебине сокъты.

— Яхшы.

Тапталгъан тар ёлчыкъ бою, ирмакъ янындан кечип.
сагъ тарафкъа, ормангьа, вадийни экиге больген къаялар арасында къалгъан, тар сокъкъкъа чыкътылар.

— Юр, бу тарафкъа кетейик.

Сафи тапталгъан ёлдан.
узакъта, къаялар чатлап ачылгъан ерден онъа бакъып тургъан козьден авлакъча олмагъа истей.
Лютфи тар сокъакъа шубеленип бакъты.

— Мен десем, бу сокъакъ тёпеге алыл бара.
Сафи, сен къулакъ астынъмы, къартбабамнынъ бутюн кой акъкъында икяелеринде, Мангьуп-Къалени о бир вакъыт анъмай?

Сафи ёл бою, ормангьа киргендже бу акъта тюшюнди.
АдымЧокъракътаки эвлер акъкъында эр шейни биле эди, чешмелер ве джамилер, Сейт-Ахмет Сафининъ къарт-къартанасыны расткетирип танышкъан тютюн тарлалары; о ойле чокъ биле эди ки, къайтып кельген сонъ, дайма мында яшагъан киби, сербест эр бир ерде кезер, деп белледи.
Лякин бу тар сокъакъ къайда алыл баргъаныны бильмей.

— Айткъанынъ догъру.
Бакъ, кой энди корюнмей, лякин дагъ даа битмей.
О тёпеге, дагъ джапларына бакъты: афатлы манзара.
— Бельким, мен бу себептен оны бегенмейим.
О мында олмамалы.
Мында але даа тургъаны адалетли дегиль.

— Сен оны бегенмейсинъми?
Олгьаны-оладжагъы дагь.

— О къоркъунчлы!
— Сафи сеси пек джиддий олып чыкъмасын деп, тырышты.
Чюнки дагъдан къоркъмакъ акъылсызлыкъ олгъаныны озю де анълай эди.
Лютфи ондан бир шей сорагъан киби бакьты.

— Къабакъбаш къардашчыгъым.
О къоркъунчлы дегиль.
О садедже, джан сыкъыджы.
Бутюн бу чылдырткъан вадий джан сыкъыджы: бир ерде бир джан да ёкъ, бармагьа ер де ёкъ.

Керчектен де дагьнынъ бир къабааты олмагьаныны Сафи ёлны девам эткенде анълады.
Оларнынъ вадийлери ашагъыда, терен чукъурда, эки юксек кок тюзлюк арасында ерлешкен.
МангъупКъаленинь белькемиги акъикъатен дёрт къоджаман, дагънынъ джапларына тирельген пармакъ бугьумларына бенъзей.
Мангъуп озю сыкъылгъан юмрукъ олып, олар исе шимди биринджи ве экинджи бугьумлары арасында кезе эдилер. |

— Лютфи, анам Акъмесджиттен контейнернен кельгенде, милислер акъкъында не айтты?

— Санъа бойле шей айтылмаз.

Сафи анълады ве текаран бекледи.
О биле, агъасы эписи бир айтыр.
Лютфи къардашындан сыр тутып оламай.

— Анамны ве Меметни милислер Красный Мак янында токътатты.
Бу Мангъуп-Къаленинъ дигер тарафындаки кой.
Олар шимди голь янында тургъан милислер эди.
Прописка бизде олмагьаныны яхшы бильселер де, сорадылар.
Анам оларгъа биз Багъчасарайгьа весикъаларны теслим эткенимизни ве къарар чыкъарылмасына беклегенимизни бильдирди, лякин милислер, сизге прописка япылмасына рухсет бир вакъыт берильмез ве бу айнынъ сонъунда сизни Озьбекистангъа къайтарып йибереледжеклер, дедилер.

— Олар бизни къайтарып оламазлар!.
— Не къадар шашкъын олса да, Сафи умют дуйгъусыны ис этип, бу фикиринден озю утанды.
Озь севимли эвине къайтып бармагьа не къадар аджайип олур эди, анда Ленара ве Джемиле барлар...

Лякин Самаркъанддаки эвлерини саттылар. !

— Эльбетте, япамазлар, — Сафининъ акъылына Лютфининъ сесинде де языкьсынгьан киби бир нокъта дуюлгъаны кельди.
Самаркъандда онынъ пек чокъ достлары къалды ве, эльбетте, Лариса да анда.

— Олар бойле, юрекке токъунгъан телюкелер ягъдырып, семиз артларынен голь янында ерлешип отурып, садедже бизлерни къоркъузмагъа истейлер.
Руслар къырымтатарларны Къырымдан къоркъузып сувундырмагъа эки юз йылдан зияде тырыша эдилер, тап биринджи кере истиля эткен заманларындан берли олар Къырымны дайма озьлерине алмагъа истедилер.
— девам этти Лютфи къашларыны чатып ве расткельген ташны тепти.
— Дели милислер.
Анам бу меселеге раатсызлангъанына, бабам тап ачувланды.

— Башта олар бир вакъыт тартышмай эдилер, догърумы?.

— Догьру.

Башларнынъ тёпесиндеки тереклерде кучючик гонъджелер тегиз, кульренки пытакъларгъа япышып тура, саба ягъгьан ягъмурдан къалгъан тамчылар йылтырай.
Къушлар токътамаздан оте, санки дерсинъ, чевре-четнинъ сюкюнетини джанландырмагъа истейлер, лякин джанландырамайлар.
Тек сеслернинъ акс-садасы девамлыджа янъгъырай.
Тар сокъакъ зигзаг шекильде бурулып, терек тамырлары ве къоджаман, ёсун баскъан ташлар арасындан тёпеге тик котериле.
Этрафта авада тазе ешиллик къокъусы.

— Мен мектюпни Ларисагьа йиберип олсам биле, о эписи бир джевабыны берип оламаз, — деп, тёпеге тырмашкъанда мыдырданды Лютфи.
— О мектюпни къайда йибереджек?
Бешаретли Кичкене, Эр Бир Ерден Километрдже Авлакъ, Дагъ Астында Ерлешкен Вадийге деп, ийбереджек, ойлеми?

— Адым-Чокъракъкъа.

— Лякин Адым-Чокъракъ энди ёкъ, ойле дегильми?
Къырымны харитасына бакъ.
Мангъуп-Къале ве къобалардан башкъа анда бир шей корьсетильмеген.

— Рефат анда, тёпеде, бир балабан шеэр бар эди, деп айтты.

— Ичимликлер алып ичмеге кафеси де бар эди.
Аллам Яраббим, мен оны не къадар шимди истер эдим, — Лютфи сарп котерильген ёлдан ёрулып, пышылдап башлады.

— Чылдырдынъ.

— Мына бу ерде, — деди Рефат, — Къырымнынъ энъ гузель ичимликлери.
Мен керчектен де сувсадым, беклеп оламайым, я сен?

— Парам ёкъ, — деди Сафи шубели.

— Мен санъа бир шей алып берейим.
Не истейсинъ?
Оларда Къырымтатарджа япылгьан тоник бар, къарайларджа япылгъан кола, русча ром ве водка, украинлер, хм, — олар универсаль...

— Сен...!

Лютфи Сафининъ урмакъ ичюн котерильген къолундан четке чекилип, къуртулып етиштирди.

— Эльбетте, бу ерлер эвель шеэрде яшагъан хаялетлернен

толу...

Олар узакъкъа созулгъан эки сармашыкъ тамырына кельдилер, сармашыкъ тамам алдларында ёлны кестирип, девам этменъиз, деген киби узангъан.
Авлакъта, ачыкъ сары чечеклер сым-сыкъ мезар башташлары арасында ачылып.
эр ерни атешлендирди.

Токъталдылар.
Чевре-чет, терек тамырлары арасында, худжур коше шекилинде авдарылыл.
ешиль ёсун иле ортюльген къабир толу.
Къабирлер, тар таштан ятакъ киби ялылыл, эки кжсек башы исе, терен язылар иле оюлгъан.

Бинълернен чечеклер лампатчыкълар киби ерде, тереклер астында ларылдай.
ве бу сессиз, сырлы къабристанны айдынлата.

— Гъалиба, мында бир заманларда ким яшагьаныны таптыкъ,

— яваштан деди Лютфи.
— Сен беллейсинъ олар татар?
Мусульман мезарларына бенъземей.
Бу языларны мен танымайым.

— Юр, кери къайтайыкъ, — деди Сафи.
Онынъ сеси къалтырай эди.
О чевирилип, кельген ёлунен арткъа къайтып башлады.
Лютфи пешине тюшти.

— Къартбабам бу себептен Мангъупны бир вакъыт анъмаймы?»

— деген фикир кельди сарплыкътан тизлери агъыртып, думбюрдеп ашагьы тюшкен Лютфининъ акъылына.
— Кель ондан сорайыкъ.
Бельки, бу къабристан керчектен де хаялетлер топлангъан ердир.

Сафи омузларыны къысты.

— Олар олгъаны-оладжагъы садедже къабирлердир.

Сафи къабирлерни келил талкъанларына бинъ пешман олды.

## Эвлерде бош къалгъан ятакълар

Багьчасарай акимлери баба ве къартбабаны къабул этмектен ред эттилер.
Олар коридорларда беклел, шеэр иджра комитетининъ къалуларны къакъкъан вакъытта, анасы мектеллернинъ бирине барып кельди.
О директорнен корюшти ве, насыл да олса, къорантада прописка олмаса да, Сафини дерслерге къатнамасынынъ чаресини тапып, анълашты.

Бу себеп иле бабасы оны атта эриштирди:
«Айларджа пикетте турмакъ ерине, биз сени акимиетке топракъларымызны къанунлаштырмакъ меселесинен ёллагъан олсакъ.
даа да хайырлы олур эди.
Къадыннынъ акъылына не кельгенини Алла бильсин.
амма оны талап этип аладжагьында эмин ол».

Лякин, Сафи, бабасы акъикъатен синъирленгенини дуя.
Бабасы балаларнынъ рус мектеп тасилини башламаздан эвель, акъикъий къырымтатар Къырымны янъыдан мейдангьа кетирмеге истер эди.

— Биз тезден Къырымда акъикъий Къырымтатар мектеплери, ич олмагъанда, сыныфлары ачармыз — деди бабасы.
— О вакъыт балалар мектепке барып башларлар.

Ана исе озь фикиринде къатты турды.
Багьчасарайда Джемиленинъ анасына кирди ве оларнынъ Самаркъанддаки эвлеринде яшагъан Ленаранен лаф этти.
Вадийге къайтып кельгенде ананынъ, козьяшлары даа къурумады ве эриштирмек я да мунакъашада иштирак этмек алында олмады.

— Сафиге мында мыхланып къалмакъ олмаз: екяне къыз бала, буюклер арасында бирден-бир бала...
Къолундан кельгени къадар ярдым эте.
лякин о даа пек яш.
яшайышта тасиль не къадар муим олгъаныны озюнъ билесинъ.
Олсун рус, украин я да къырымтатар тасили, фаркъ этмез.
Биз мында яшайджакъ олсакъ, тырышып ерли халкънен келишип анълашмагъа меджбурмыз.
Лютфиге де окъумагьа керек, керчектен де керек.

— Лютфи мында къалыр ве эв къурумагъа ярдым этер.
О бизге керек.

Лютфи, Сафиден гъайры бир кимсеге эшиттирмейип, яваштан:

«Джарты эв», — деп ташлады.

Лякин, насыл олса да, гьурурлангъаны дуюлды, чюнки бабасы оны етишкен, кучьлю эркек сырасына кирсетип, кереклигини анълатты.
Затен Лютфи бир вакъыт мектепнен меракъланмады, оны тек достларынен корюшмек ери, деп сайды ве бабасы Самаркъандда мектепте алгъан баалары ичюн оны сыкъ-сыкъ сёге эди.

— Яхшы, ойле олса, лякин тек эв къурулгъандже» — анасы Лютфининъ окъумасы акъкъында даваны файдасыз олгъаныны пек яхшы анълады.
— Лякин мен Сафи мектепке шимди, ич олмагъанда, афтада бир-эки кунь бараджагъыны истер эди, — себт косьтерди анасы.
— Къаралезден (Красный Мак) анда мектеп автобусы къатнай.
Автобус мындан кечип кете, биз айдавджынен анълашырмыз ве о Сафини алмакъ ве кетирип ташламакъ ичюн токътар.

— Яхшы, бакъармыз.
Меним къызым рус къызлары киби озюни алып бармаса, окъусын, — деди бабасы къыскъадан ве енгильден кулюмсиреди.

Мемуриет бинасында бир шей беджерил оламасалар да, бабасы ве Мемет джошкъун рухта эвге къайтыл кельдилер, чюнки акимиет ахырсонъу залт этильген ерлерде тургъан къырымтатарларгъа эв къурмагьа изин берди.
Иншалла, эки куньден, Акъмесджитте бу вакъианы байрам этил, къайд этмек ичюн, буюк митинг кечиреледжек ве айны шу акъны дигер залт этильген ерлерге де талап этмеге, бутюн акъшам эеджанланып, бу меселе акъкъында лаф юрьсетильди.

Сафининъ мектеп меселесини бир кимсе, гъалиба, музакере этмеге энди юреги ёкъ эди.
О, кошеде отурып, терен къайгъы ичинде къалды.
Мектепке баргъанда устюне не киер экен, аджеба?
Озьбекистанда о мындан фаркълы фенлерни огренген экенми, башкьа балалардан артта къалыр, экенми?
Балалар Сафини бегенир экенми?

Рефат, ниает, оларны къайтыл кельгенлерини эследи.
Келип Сафининъ янына отурды.

«Сонъ, Мангъуп-Къалеге чыкътынъызмы?
Анда не таптынъыз?».

«Къабристан» — деди Сафи сёнюк сеснен.
Чечеклернинъ сувукъ килими устюнде, ёсунлы ве йыкьыкъ къабирлерни анъылгъаныны биле истемеди.

Лякин Рефат меракьланды:
«Аджеба, анда ким комюльген, экен?
Юр, кьартбабанъдан сорайыкь».

Къартбабасы узун бир муддет сессиз-солукьсыз отурды ве Сафи къартбабасы суаллерине ачувлангъандыр деп, белледи.
Тар ёлчыкьны кестирип оськен сармашыкъ мыйыкьлары, якъынлашманъ, деп хабер бере.

— Биз анда кирмедик — деди Сафи.
— Къабристан тапарыкь деп, акъылымызгъа да кельмеди.

— Меним энъ якъын достум бир кере кьабримни къыдырып анда баргъан — деди къартбабасы.

Сафи буз кесильди.
Рефат:
«Сиз даа ольмединъиз де, Исмаил агъа» — дегенине, Сафи тал къуванды.

— Лякин мен о къадар узакъта эдим ки, изим силинди, ольген киби олдым.
— Къартбабанынъ козьлери узакъта, зорлукьлар толу кечмишине къайтыл баргъан киби олды.
— Достум Айдер, дженктен кьайткъанда, бизни къыдырып кельген, лякин пек кеч, биз энди эпимиз сюргюн олунгъан эдик.

— Сиз Айдер агъаны айтасызмы?
— Сафи оны хатырлады.
Бурюшик бетли, сёнюк-козьлю инсан, ольмезден эвель Самаркъандгьа къартбабасынен корюшмеге сыкъ-сыкъ келе эди.

— О Къызыл Ордуда олдымы?
— сорады Ибраим.

— Эльбет, Совет Укюметини къорчалап, немселерге къаршы дженкте иштирак этти.
Онен бир сырада руслар ве чеченлер, украинлер ве озьбеклер, азерилер ве эрменлер дженкте иштирак эттилер.
Олар эписи совет инсанлары эди.
Оларнынъ истеклери бир эди.
Немее фашистлерни мемлекетлеринден котерип атып, озь аилелерине къайтып бармагьа, эписи сагъ къалмагъа истей эдилер.

Айдер озь арбий къысымынен Азербайджанда олгъанда, бир азери забит, Айдер агъа киби мусульман инсан, Къырымгъа мумкюн олгъан тез суретте, аджеле къайтмасыны теклиф этти.
О къырымтатарлар акъкъында бир лафлар эшиткенини анълатты ве кеч олмаздан эвель эвге кетмеге изин алмасына ярдым этеджегини бильдирди.
Лякин неге кеч оладжагъыны айтып анълатмады.

1944 сенесининъ июнь айы; Айдер Къырымгъа келип чыкъкъанда, о немселерден янъ бошатылгъан эди ве Айдерни ачкъан гуль къокъулары къаршылап алды.
Къызыл Орду къайтып кельгени мунасебетинен асылгъан байракълар сокъакъларда букюлип, салланып къалгъан.
Диварлар эр бир ерде къуршундан ве бомбалардан чильпарча олгъан.

Фенер диреклеринде къатып къалгъан немселернен чалышкъан саткъынларнынъ джеседлери саллана.

— Асылгьанмы?
— козьлерини патлатты Лютфи.
Къартбабасы, гъалиба, оны эшитмеди.

— Акъмесджитте анасынынъ эв къапусы килитленген.
Къомшусынынъ къапусы да килитли.
Азбарда ойнагъан ич бир къырымтатар баласы корюнмей.
Санки дерсинъ, олар бир шей ичюн чыкъкъанлар да, беклесенъ, тезден къайтып келеджеклер.
Лякин о беклемеди, беклеген олса биле, бир кимсе къайтып кельмез эди.
Айдернинъ устюнде арбий урба, онынъ корюниши эр анги Советлер Бирлигини къорчалагъан аскернинъки киби, лякин руслар ве украинлер козюне бакъмагъа сакъыналар.
Айдер оларгъа якъынлашкъанда, ашыкъып, дигер тарафкъа чевирилип кетелер.
Бутюн шеэр ойле.
Къырымтатар эвлери терк этильген; Айдер пенджерелеринден дикъкъат этип бакъса, эвлернинъ ичи къалабалыкъ, инсанлар ашыкъып кеткенлер де, тез вакъытта къайтып келип, джыйштыраджакъ киби корюне.

Къырымтатарлар дженк мейданындан къачып, койге бир ерге сакъланмагъа кеткенлер деп, досту акъылына тюшкендир.
Шунынъ ичюн о мында, Адым-Чокъракъкъа кельген.
Лякин мында да тек бош эвлер ве сукюнет, тёпеде исе, Мангъуп-Къаледе, къабристанны тапкъан.
О мусудбман къабристаны дегиль эди, башкъа бакъыпкъыдырмагъа ер де ёкъ, башкъа бир ерде биз олмакъ та мумкюн дегиль эдик.
Айдер анда къорантасыны къыдырды, меним мезарымны, анамнынъ мезарыны, бутюн гъайып олгъан къырымтатарларны къыдырды.

Шу дагьнынъ джапындаки тар мезар ташларнынъ сукюнети!

Къырымтатарлардан бошатылгъан бутюн койнинъ сукюнети козь алдына кетир, эвлер ичинде юкъламагъа ятылмагъан тёшеклер ве таш кеседжек сувукъ.

Сафи къабристанны тапкъанларына бинъ пешман этти.

— Лякин сиз анда дефн этильмединъиз, къартбаба — деди Сафи.

— Ёкъ.
Айдерге бизим къарай къомшумыз не олып кечкенини анълатып олгъан.

— Бу къарайлар къабристаны, тёпеде Мангъупта исе, оларнынъ кенассаларындан бириси тура — деди Мемет.
Къарай халкъы пек къадимий, олар къайдан кельгенлерини бир кимсе хатырлап оламай.
Олар Къырымда къырымтатарлардан да эвель шекилленгенлер.

Къарт Гульнара тата, анда ким дефн этильгенини бир кимсе бильмесе де, Мангъупнынъ мезарлыкъларны бакъа эди.
Достум агълап, мезарлыкълар арасында мени къыдырып юргенде, Гульнара татаны расткетирди.
Къадын онъа эр шейни айтып анълатты.

— Олар бутюн къырымтатарларны сюргюн этип, алып кеттилер.
Сен киби Къызыл Орду аскерлерни де сюргюн эттилер.
Базылары оларны Каспий денъизине батырып ольдюрдилер деп айта.
Дигерлери исе атта Сибириягъа алып кеттилер, дей.

О мезар ташларнынъ устюндеки ёсунны темизлемекни девам этти.

— Къырымда къарайлардан тек мына бу къалды десенъ, мумкюн: мезарлар ве бош къоба шеэрлери.
Базыда акъикъий Ватан топрагъынъ олмаса, даа да яхшы ола — деди Гульнара тата Айдерге.
— Бизим къа йдымызны энди бир кимсе чекмей.

Уфачыкъ эвчикте парафин чыракънынъ фышылдысындан башкъа бир сес эшитильмеди.
Эр кес икяени динълей.

— Амма Айдер сизни насыл этип тапты?
— ахыр-сонъу сорады Лютфи.

Арбий урбасы ве аскер весикъаларындан гъайры янында бир шейи ёкъ эди.
О, озь арбий къысымына къайтып кетти ве бир-эки ай сонъра Дженюбий джебеге ёлланылды.
Къызыл Орду Берлинге киргенде, о да ордунынъ аскерлери сырасында эди.

Мемет диваргъа юмругъыны яндырды.

— О немселерге къаршы дженкте иштирак эткен вакътында.
Совет акимиети оны Ватан саткъынлыгъында къабатлады.

— О озюни эр вакыт башкъа аскерлер киби сая эди, бутюн истеги Ватаныны азат этил, къорантасына къайтмакъ эди.
Лякин о озюни къорчалап, сагъ къалмакъ ичюн курешкенде.
Советлер ватаныны тутып алып.
русларгъа бердилер — деди къартбабасы.
— Дженктен сонъ ода Озьбекистангъа сюргюн этильди.
Бизни эп къыдырды ве.
ниает.
1950 сенеси мени ве анамы тапты.
Онынъ озь кьорантасы эбедий ёкъ олды.
Мезарларыны биле талмады.

## Сен руяда эбедий яшап оламазсынъ

Мектел пек таныш корюнди.
Ешиль боянен боялангъан ве къапуста къокъугъан мектепнинъ къапусындан бина ичине киргенинен, Сафи Къырымда ильк дефа озюни таныш бир ерде олгъаны киби ис этти.
Мектел Самаркъанддаки мектебине бенъзей: диварларда сыранен агъарып къалгъан дженк къараманларынынъ къара-беяз ресимлери асылгъан.
Айны эски совет: темизлик тутмакъ ве гъайрет иле чалышмакъ, акъикъий коммунист олып осьмек кереклиги акъкъында илянлары асылгъан.
Бу энди Советлер Бирилиги дагъылгъанындан бир-эки ай кечкен сонъ эди.
Озьбекистан ве Украина бам-башкъа укюметлер олып къалды, лякин, гъалиба, Багьчасарай оджаларына бу малюматны бир кимсе анълатып, бильдирмеген.

Мында къара, къыскъа алынгъан сачлы озьбек балалары олмаса да, къычырышып, къалабалыкъ чыкъаргъан балаларнынъ корюниши айны шу.
Сафи оларгъа эеджанланып бакъа, къайсы бири досту олур экен, деп тюшюне.
Рус ве украин къызлары акъкъында бабасы не ичюн о къадар шамата къопаргъаныны Сафи анълап оламай.

Самаркандца о русларнен ве озьбеклернен бир мектепте окъуды ве бир кимсе бир шей айтмай эди.
Лякин энъ меракълысы Сафинар сыныфкъа кирген сонъ олып кечти.

— Сафинар Исмаилова, — оджа адыны бегенмегенини дуйдургъан сеснен окъуды.
— Сен Айшенинъ янына отурсанъ, яхшы олур.
Шубесиз, экинъиз анълашырсынъыз.

Сафи мемнюнлик иле ерине ашыкъып отурды.
Айшенинъ адындан о, къырымтатар олгъаныны бир кереден анълады.

Айше онъа кулюмсиреди.
Онынъ узун къара, ат къуйругъы шеклинде багълангъан сачлары, пек яхшы утюленген, темиз-пак антери бар эди.

— Сен къайдан кельдинъ?
— пысырдап сорады о.

— Озьбекистандан.

— Мен де.
Биз Къырымгъа эки йыл эвельси кельдик.
Бабам Багьчасарайда эв сатын алып олды.

— Вай, не къадар бахтлы экенсинъиз!

Сафи озюни мутхиш алда сукълангъаныны дуйды, апансыздан Айшенинъ темиз антери ве темизликтен йылтырагъан «ат къуйругъы» янында озюнинъ корюниши насыл олгъаныны анълады.
Анасы Сафининъ эски мектеп урбаларыны контейнерден тапып чыкъарды, бурюшиклерни къайнагъан чайникнинъ бувы устюнде тутып, тегизлемеге тырышты, сонъ кроватларнынъ башына яйдырып асты.
Нетиджеси кене де бекленильген киби мувафакъиетли олмады.

— Мында кельгенимиз эки-учь афта олды.
Даа эв къурамыз.

— Энди анълашылды...
— патлатып къойды апансыздан Айше.

— Не?

— Вай, бир шей дегиль.

— Ш-ш-ш, биз тазир ашармыз.

Сафи аджайип енгиль олгъан эсап дерси ве тарих дерсини ярысына къадар отурды, тек ондан сонъ эписини анълады.
Авада, этрафта бир къокъу бар эди.
Серслик, янгъын, тютюн къокъулары.
О рале тюбюне эгилип бакъты, гизлиден омузыны артына айланып бакъты ве асылыны анълагъанындан юреги тепренди.
Онынъ коксюне санки бир кимсе балабан таш урды.
Бу къокъу Сафининъ озюнден келе экен.
Сыныфнынъ тынчыкъ сыджагъында Сафининъ урбаларына синъип къалгъан мутхиш собаларынынъ кири ве тютюнидаа бетер дуюлды.
Эвде, Адым-Чокъракъта Сафи тютюнге о къадар алышты ки, асыл да дуймай эди.
Шимди исе, бу къокъу дюньяда энъ мутхиш къокъу олып корюнди.
Сафининъ янакълары ве къулакълары алевленди.
О ралеси башында къамбырайды ве бир фелякет, насыл фелякет олса олсун, къопкъаныны Аллахтан истеди.
Олсун буюк янгъын, инкъиляп, къыямет куню — не олса олсун.
Тек бу ерден къачмагъа чаре олсун.

Айше Сафининъ бакъышыны корип етиштирди, онъа сучлу ве эр шейни анълагъаныны косьтерип, кулюмсиреди.

— Къулакъ асма — яваштан фысылдады о.
— Тап о къадар ярамай дегиль.

Не ичюндир бу сёзлер Сафиге даа да зияде тесир этти.
Дерснинъ битмесине йигирми дакъкъа бар.
Сафи китабыны алды, къызаргъан бетини китабы ичине сакълады ве окъуладжакъ метинге дикъкъатыны джельп этмеге тырышты.

Метин Экинджи джиан дженкининъ партизанлары Къырымны ишгъаль эткен немселерге къаршы курешкени акъкъында.
О Сафиге къартбабасынынъ досту Айдерни ве дигер икяелерни хатырлатты.
Сафи китапкъа бакъып, къашларыны чатты, къокъусы олгъан урбасыны да унутты ве тирсегинен Айшени тюртти.

— Не?

— Бакъ.
Бу китапта догъру язылмагъан.

— Сафинар — оджа козьлерини козьлюк устюнден Сафиге парылдатты.
— Фысылдашкъанынъ мундериджесинен бутюн сыныфнен пайлашырсынъмы?

— Багъышланъыз, оджа.
Бир шей дегиль.

— Мен эминим ки, о пек маналы бир шей.
Бельки, сен дерсликте насылдыр хата таптынъ, догъуртмагъа истер эдинъ, хм?.

Оджанынъ кулюмсирегени мыскъыл толу эди:
«Къана, къырымтатарлар бу акъта не тюшюнгенини да динълейик...»

Сафи дудагъыны тишледи.
Башыны эгильтип, дигер къыз балаларгъа бенъзеп, сырадан чыкъмагъан, тертипли бала киби, озюни корьсетеджек олды.
Лякин эвде онъа къырымтатар олгъанындан гъурурланмакъ керек олгъаныны эр вакъыт анълата эдилер ве шунынъ ичюн кери къайтып оламады.

— Бу суаль, оджам.
Къырымда дженкте иштирак эткен партизанларны джедвели.
Бу джедвельде тек руслар бар.
Къырымтатарларнынъ адлары къайда экен, — деп, сорадым.
— Мен билем, олар да дженкте иштирак эттилер.

— О-о-о, сен ойле шей билесинъ, керчекми?
— Апансыздан оджа онынъ янында пейда олды, къолундан китабыны тутып алды.

— Эльбетте.
Къартбабамнынъ эмджесининъ огълу...

— Бу киталны урьмет къазангъан тарихчылар язды — айкъырды оджа, — сен исе бильгисиз, илимсиз, кийик къызсынъ.
Айткъанынъ бутюн янълыш.
Эгер сен бу сыныфнынъ низам-тертибини бир даа бозсанъ, мен сени эвге къувалап йиберирим.
Даа айтаджагъынъ бармы?

— Лякин...
Бу Совет укюметининъ дерслиги, оджам — тутукъланып, айтты Сафи.

— Ойле олса, не?

— Бир шей.
оджам — фысылдады Сафи.

— Онынъ айткъаны догъру, оджам, — эшитильди артындан бир сес даа.
Сафи айланып бакъты.
Энъ арттаки рале башында отургъан огълан бала къолуны котерди.
— Мында, Къырымда къырымтатар партизанлары да бар эди.
Меним къартбабам да партизан эди.

— Эльбетте — къошулды Айше.

Тамам шу вакъыт зиль чалды.
Сыныф бир кереден йылыштырылгъан отургъычлар сесинен толды, балалар сабалыкъ емегине чапты.
Дигерлери исе къалып, белягъа огърагъан янъы къызчыкъны сейир этил, мемнюн олдылар.
Оджа Сафининъ ралеси янында токъталды, киталны авучына урдырыл, Сафини, Айшени ве артта отургъан огъланчыкьны козьден кечирип, огренил, анъламагъа тырышты.

— Мен Советлер девлетинде бу китаптан огренил осьтим — ахырсонъу башкъа, оджалыкъ къаттылыгъы олмагъан сеснен девам этти о.
— О куньлери биз не айтылса, онъа инана эдик.
Сизни шимди мында не догъру ве не догъру олмагьаныны айтмагьа не акъкъынъыз бар?

— Къартбабам айткъан эди...
— башлады Сафи.
Айны шу дакъкъасы артта отургъан огълан бала къошулды:
«Къырымтатарлар...».

— Мен билем, сиз бутюн Къырым сизинки, деп беллейсинъиз!
— Аппансыздан оджа киталны ралеге бар къуветинен урды.
— Ёкъ олунъыз мындан, меним дерсимни бир даа бозмагьа акьылынъызгъа биле кельмесин.

Сыныфтан чыкькъан сонъ, огълан Сафиге кулюмсиреди.

— Меним адым Рустем.
Пек яхшы яптынъ, Сафинар.

Айше Сафининъ къолуна япышып:
«Эй, бизге чай ичмеге келирсинъми?
Якъынларда?
Мен анамдан ве бабамдан сорарым», деди.

Сафининъ бети къуванчтан парылдады.
Оны энди достлары да бар.
Айше ве Рустем Джемиле къадар якъын олмасалар да, лякин бир кимсе олмагьанындан бу бинълердже яхшы.

Эвге къайткъанда Сафи автобуснынъ пенджересинден къасеветленип бакъты.
Чыкъаджакъ ерини, вадийнинъ ашагъысындаки ем-ешиль гольчикни къачырмакъ олмаз.
Башкъа балаларнынъ бетине бакъмагъа, олар онъа тикилип бакъсалар да, Сафи чекинди.
Ахыр-сонъу автобус кошени айланып бурулды ве Сафи ёлны дигер тарафында къоджаман къаяларны таныды.
О еринден турды ве огге, къапугъа тараф кечмеге башлады.

— Лютфен, бу ерде токътатынъыз.

Айдавджы къулакъ асмады.

— Лютфен, бу ерде, гольчик янында, токътатып олурсынъызмы?
— сдавушыны кучьлендирип, ялварды Сафи.

Автобус, талиба, юрюш чабиклигини арттырды ве Сафи йыкъылмайым, деп скемленинъ аркъасына япышмагъа меджбур олды.
Бутюн автобус онъа бакъа — Сафи оны пек яхшы анълады.

— Акъылынъыздамы, бабам сизнен бугунь саба анълашты.
Сиз мында токътатып, мени тюшюреджексинъиз.
Адым-Чокъракъта, койде.

— Мында кой ёкъ — башыны котермейип кестирди айдавджы.
— Отур еринъе.

— Я...

— Еринъе отур!

Чаресини тапамагъан Сафи, абынып-сюрюнип ерине къайтты.
Бутюн автобус устюнден куле.

— Дели татар баласы.

— Окъ олсун санъа.

— Бу бизим автобус.
Не ичюн санъа токътайджакъ?.

Арттан башына бир шей келип урды.
Агъырттыраджакъ киби дегиль, лякин сачларыны чыбалтты.

— Сасыкъ татар.

Къаралез коюнде Сафи автобус дурагъындан кери ашыкъты.
Вадий бою бутюн ёлны энди джаяв кетмеге керек.
Анасы да не ичюн гольчик янында тюшмегенини бильмеге истер.
Бош ёл тереклернинъ талдасында чапа.
Мындан Мангьуп-Къале бам-башкъа: о юксек, йыкъылмайджакъ къая диварына бенъзеп, орман устюнден котериле, къара къоба агъызлары сепкиль киби корюне.
Сафи бу тарафтан къая юмругьынынъ сарп тарафыны корьгенини анълады.

Ьлнынъ ярысына кельгенде анасыны расткетирди.
О, Сафини къаршылап чыкъан ве дайма чабик, зариф адымларынен келеята эди.

— Автобус кечип кеткенини корьдим.
Не ичюн гольчик янында тюшмединъ?.

— Тюшеджек еримни къачырдым.
Айдавджы да унутты.

Сафи анасынынъ козьлерине бакъмагъа сакъынды.
О анълай, анасы айдавджынынъ токътатмагьа истемегенини бильсе, мектеп ясакъ олур., Сафи исе буны истемей.
Яхшы ки, анасы вакъиагьа чокъ эмиет бермеди.

— Сонъ.
мектепте нелер олды?

— Пек яхшы.
тек...
Вай, ана.
урбаларыма бир шей япмагъа керек.

Сафи бир кереден эеджанланып.
урбаларнынъ перишан къокъусы акъкъында эсабат бермеге башлады.
Икяе эткенде, анасы оны анълар, деп бекледи.
Лякин сонъ лафыны кесмеге тырышты.
Анасынынъ юрюши денъишмеди, лякин баштаки дюльбер урбалары ерине.
устюнде тар.
кирли пальто.
Аякъкъапларынынъ бурунлары ачылгъан.
Козьлери тюбюнде ёргъунлыкънынъ къара излерини гизлемек ичюн макияж да ёкъ.
Одун тютюни ве серслик къокъусыны сильмек ичюн татлы мис къокусы да етмез.
Бир-эки кунь эвельси анасы, корюниши ве къокъусы насыл олгъаныны бильсе де.
мектеп мудирининъ кабинетине барды ве Сафи мектепке къабул этильмесине насылдыр иришти.
Шимди онъа бакъкъанда.
Озьбекистандаки иши мектеп мудирининъ ишинден де эмиетли олгъаныны бир кимсенинъ акъылынъа биле кельмез.
О шеэр сагълыкъ къорчалав болюгининъ мудир муавини олып чалышты.

Сафи озюни кичкене ве абдал олгъан киби дуйды.

— Мына, бойле кечти — деп ташлады о, озюни пек къолайсыз ис этип.
— Бельки, тышарыда еллендирмеге бир чаре тапармыз.

— Бу акъшам мен оларны юварым — кестирди анасы.
— Акъайларгъа исе собаны бир даа бакътырырым.
Дерслеринъ насыл кечти?.

— Пек яхшы.
Тек тарих оджасынен тартышмам олды.

— Биринджи куньден?
Вай, Сафи!

— Мен даянамадым.
Биз дженкте иштирак эткен партизанлар акъкъында мевзуны кече эдик, къырымтатар партизанлары акъкъында бир шей язмагъанлар.
Мне не ичюн язмагъанлар, деп сорадым, чюнки мен къартбабамнынъ эмджесининъ огълу партизанлыкъта олгьаны ве чокъ башкъа адамлар да олгъаныны биллем.

— Беш йыл эвельси, Советлер Бирлиги заманында сен бу суальни берген олсанъ, мектептен котерип атар эдилер — деди анасы.
— Сени къувмадылармы?

— Эльбетте, ёкъ!
— анасы шакьа этмегенинде Сафи эмин дегиль эди.
— Оджа догъру айтмагьанымны анълатты.
Мен исе, догъру айткьанымны бильдирдим, сонъ Рустем ве Айше кьошулдылар ве меннен разы олдылар»

— Рустем ве Айше кимдир?

Сафи анасына бу эки янъы досту ким олгъаныны айтып бергендже, ёл вадийге кетирди.

— Айшелерге чай ичмеге бармагьа мумкюнми?
Барайыммы?

— Къырымтатар олса, эльбетте, мумкюн.

Анасы Сафининъ сачларыны яваштан охшап къабартты.
Сен достларынъны сагьынадырсынъ, догърумы?
Самаркандца сени эвде корьмей эдик.
Дайма оларнен мешгъуль ола эдинъ.

— Джемилени пек сагъынам.
Ленараны да.
Олар гольчикнинъ янында, тар вадийлерине киреджек ерине кельдилер ве ешиль сюкюнетнинъ агьырлыгьындан, Сафи бир кереден умютсизликке далды.

Бугунь къуруджылыкь шаматасы да эшитильмей.
Таныш кьырмызы машина кельмеген, чюнки халкь Симферопольге.
митингге кетти.

— Мен де сагъынам.
Лякин, насыл олса да.
мында сен янымдасынъ.
Анасы севги иле башыны сыйпады.
Рухсет берильсе ве эвлер къурулса, тезден мында да санъа ойнамагьа чокъ бала тапылыр; бутюн къырымтатарлар озь контейнерлерини кетирирлер.
Шимди исе, автобус меселесини чезейик.
Айдавджы керчектен де унуттымы?
— деди анасы ве Сафининъ бетине бакъты.
— Мен башкьаджа тюшюнем.

— Токьтатмады.
Мында кой ёкъ, деди.
Лякин, Ана...
— Сафи раатсызланып, анасынынъ енъине япышты.
— Ялварам, Бабама айтманъыз.
Мен мектепке бармагьа истейим.
Къаралезден джаяв кельсем де, олур.

— Окьумагьа о къадар авеслигинъ олгъаныны бильмей эдим.

Анасы оны эриштирсе де, гонълю къырыкъ корюнди.

— Сенинъ бутюн истегенинъ, аш пиширмекни манъа ташлап, къачмакь, догърумы?

— Мен бу вадийни бегенмейим — деди Сафи.
Агъызындан къачыргъан сёзлерни догърутмагъа тырышты, чюнки къартбабасына ве озюни хатырлап олгъан заманындан берли руяларында корьген койге нисбетен о садакъатсызлыкь киби янъгъырады.
— Айтаджагъым...
Мен эминим, эв кьурулгьан ве эр ей ерине кельген сонъ, мен оны северим.
Тек...
Тек...
Эр шей мына бойле ёкъ олур, деп акьылыма кельмеди.
Беклегеним бу дегиль эди.

— Омюрде беклегенинъ ерине пек сийрек келе.
Сен умют этесинъ, руялар коресинъ, лякин, ахыр-сонъу сен озюнъ чамурдан ве толадан, козь яшларынънен яраткъанынъ ола.
Анасы Сафиге бакъты: — Къырымда да бойле.
Сен къартбабанънынъ руяларынен омюрлик яшап оламазсынъ.
Яхшы, айды, анълаштыкъ.
Автобус айдавджысы бизим сырымыз олур.
Лютфи сени Къаралезге алып барар ве мектептен къаршыламагъа чыкъар.

Бу акъшам Лютфи Меметнен Акъмесджиттен къайткъан сонъ.
олып кечкен митинг акъкъында токътамаздан тасырдап отурдылар: бинълернен къырымтатарлар ёлны кесип, Къырым Назирлер Шурасынынъ янында ерлешкен меркезий мейдангьа толуштылар.
Багъчасарайда да гъалебелерине къуванып шенълендилер.
барышыкълыкъ акциясы девам этип, дигер талапларыны да ерине кетиреджеклерине, эвелькиден зияде эмин эдилер.

— Биз Къырымда шимди о къадар чокъ олдыкъ, — севинди о.
— Къырымтатарларны эвель-эзельден яшагъан ерлерине къайтармагьа, Къырым парламентине къырымтатар векиллерини сайламагъа, къырымтатар мектеплерини ачмагъа...

— Бугунь мектепте...

Лютфи Сафи бир шей айтып башлагъаныны дуймады.

— Къырымтатар тили украин ве рус тиллеринен бераберликте ресмий тиль оладжакъ...

— Я сен озюнъ къырымтатарджа лаф этип оламайсынъ да — деди Сафи.
— Мен де лаф этип оламайым.

Талапларнынъ чокъусыны о бутюн омюр бою эшитип кельди, чюнки озюни хатырлап олгъан замандан берли бабасы Къырымгъа къайтув миллий арекетинде иштирак этти — дайма эвде олмайып, митинглерде фааль иштирак этип.
Москвагьа талапларны, петицияларны алып барып, бир кере апсханеде биле ятып чыкъкъан эди.
Лякин тиль акъкъында талапны о башта эшитмей эди.

— Огренирим — Лютфининъ кейфини бозмагьа чаре ёкъ.
— Озьбекистанда тильни бильмеге ихтиядж ёкъ эди, лякин биз энди Ватанымызгъа къайттыкъ.
Не ичюн бу абдал рус ве украинлернинъ тиллеринде лаф этеджекмиз?
Аксине, олар тилимизни огренсинлер.
Къырым оларнынъки дегиль, о бизимкидир.

Лютфи къуванчындан эп алевленди.

Акъмесджитте бири-биринен омуз-омузгъа турдылар, сёзге чыкъкъан инсанларнынъ кейфини котерип къычырыштылар, Русларны бетлери къоркъу толу олгъаныны корип, енъеджеклеринде эмин олдылар.
Сафи онъа кедерленип бакъты.
Лютфи къырымтатар дерслеринден къачып, Ларисанен корюшкенде, Сафи анасына ве бабасына ялан айта эди.
Сафи къаршы дегиль эди, чюнки агъасы ичюн о не истесе, япмагъа азыр ве бу джеэттен, узакътан олса да.

акъикъий ашкъ вакъиасында иштирак этмек де пек эеджанлы деп, сайды.
Шимди исе, санки дерсинъ, Лютфи эр бир шейни унутты.

— Ларисагъа мектюпни йибердинъми?
— фысылдады Сафи юкъламагъа яткъанда.

Лютфи бир кереден шашмалагъан киби олды.

— Мен...
Анда чаре ёкъ эди.
Митингде биз о къадар мешгъуль эдик ки.
Сен анда олгъан олсанъ.
анълар эдинъ.

— Айды, бир шей дегиль, — тынчландырды Сафи.
— Ярын Къаралезден ёлларсынъ.
Сафи анълады.
Лютфи мектюпни ёлламагъа чареси олмагьанындан дегиль, садедже унуткъанындан буны япмады.

## Хатидже насыл партизанларгъа къошулды

Тарих оджасынен олгъан тартышманы Сафининъ бабасына бильдирмеге ниети ёкъ эди, лякин бир-эки кунь сонъра меселе озю насыл да олса, ачылды.

— Корьдинъизми — атылды бабасы анасына.
— Олар мектепте къызыма тек ялан айтмагьа огретерлер.
Анда о руслар дегерликлерини, руслар ахлягъыны огренеджек...

Сафи меним де къызым ола — кескин сеснен тиль къайтарды анасы.
— Ялан ве акъикъат арасында фаркъны анълап олур.

Бабасы бойле кейфте олгъанда, Сафи ондан текаран къоркъа эди.
Кене де озюни суальбермеге меджбур этти:

— Руслар ахлягъы дегенининъ манасы не?
Меним эски мектебим акъкъында сиз бойле айтмай эдинъиз, анда да руслар чокъ эди де?

— Советлер Бирлигинде кимсе озь фикирлери иле болюшип оламай эди — анълатты бабасы.
— О ясакъ эди, тамам бутюн акъикъат киби ясакъ эди.
Лякин биз мусульман эдик ве дайма олдыкъ, бизде къызлар намуслы олмалылар.
Бу рус къанджыкълары киби дегиль: къыскъа этеклер, сигара ичмек, огьланларнен кезмек...

— Асим!

Анасынынъ сеси сакин, лякин ойле сеснен лаф эткенини Сафи бундан эвель эшитмеген эди.

— Эгер къызынънынъ антери узунджа олгъаныны истесенъ, янъысыны алсанъ, олмазмы?

— Урбагъа пара ёкъ: Сафи буны пек яхшы биле.
Шекер ве тиш пастасы ичюн да ёкъ.
Бутюн пара къуруджылыкъкъа кете: таван ичюн балкалар, пенджереге джам, диваргъа штукатурка керек.
Бу куньлери о энди акъкъикъий эвге бенъзеп башлады.
къавий таван, ашхане ве онынъ янындаки ода арасында къапу биле къоюлды.
Языкъ ки, бу къапунынъ такъысы салланып къалса керек, чюнки къапу яхшы къапатылмай.
Шимди анасы къапудан кирип, артындан табанны сыдырып къапатты ве токъталды.

Бабасынынъ сымасындан о, пешинден атылмагъа азыр олгъаны дуюлды, лякин озюни къолгъа алды ве отургъыч устюнде отураракъ, къыскъа, окели сеснен кулип йиберди.

— Къадынлар!
— деди о.
— Къызлар!
— къызышып къошты ве Сафининъ орюльген сачларындан бирисини серт севги косьтерип, тартмагъа ынтылды.
— Оларны ким анълар?
Сафи, сен янъы фистанны ойле пек истейсинъми?

— Сиз озюнъиз...
— озю де къызышып башлады Сафи, лякин рух дурумы эр вакъыт бир кереден денъишкен бабасы энди Сафиге бакъып куле эди.

— Фистан акъкъында бир икяени хатырлайым — девам этти о, — бу икяени сенинъ тарих оджанъа айтмагъа ляйыкъ.
Чюнки о кьартбабанънынъ аласынынъ кьызы Хатидже партизанларгъа къошулгъаны акъкъында.
Ойлеми, баба?

Къартбаба фильджанны масагьа къойды.

— Мен башкъа бир икяе акъкъында тюшюндим — деди о сакин тюшюнджели сеснен.
— Сен, Асим, Къырымтатар миллий арекетине насыл этил къошулгъанынъ акъкъында.

— Мен оны бильмейим.
— Бабасы миллий арекетте иштирак этмеген заманны Сафи тасавур этил оламады.
— Насыл олды?

Бабасы Сафининъ къартбабасына бакъты.
Онынъ янакъ кемиклери кьызарды.

— Етер айды.

— Сенинъ бабанъ — деди къартбабасы Сафиге, — сиясеттен де зияде къызларнен меракьлана эди.
Бир кунь Озьбекистанда наразылыкь юрюшининъ ортасына тесадюфен келип кирди.
Чюнки бир кьызнынъ пешинден тюшкен эди.
Акъикъий кьараман генч — Асим къызны милис котегинден къуртарды ве эвлерине баргьандже шу къыз оны бу арекети ичюн сёгди.
Эльмира о заманлары ольмеге де азыр, халкъны Къырымгъа къайтармакъ ичюн эр шейге разы эди.

— Бу анам эдими?
— Сафи ана-бабасынынъ яшлыкъ девир аятындан левхагъа севинди.
Лякин бабасы отургъычтан турды ве бабасына:
«Етер!» — деди.
Бети але даа алевли эди.
О. ярамай асылгъан къапуны ачты ве дигер одагъа кирип, яваштан артындан къапатты.

Къартбабасы Сафиге къолуны узатты.

— Бир кезинип кельсек, яхшы олур эди, деди о.

Олар эвде анасы ве бабасыны озьбашына къалдырып, чыкътылар.
Янъы къапу къоюлгьан олса да, шахсий аят ичюн бир имкян ёкъ эди.

Сафи давалары девамлы олмайджагъына умют ашлады.

— Демек, бабам миллий арекетке къошулгъаны киби, Хатидже де ойле партизанларгъа къошулдымы?

— Текаран ошай.
Экиси де севги икяелери.
деп айтар эдим.
Аламнынъ къызы Хатадже о заманлары Абдул деген бир яшкъа севда олгъан эди.
Хатидже бизим гъурурымыз олса.
Абдул — маскъаралыгьымыз олды.
—

Ибраим къызынмакъ ичюн гольчик янында якъкъан атешке келип чыкътылар.
Наразылыкъ ремизлери янында эркеклер невбеттен отуралар.
Чюнки турмасалар, милилер я да ерли балалар ремизлерни сындырып атарлар.
Ибраим, къартбаба ве Сафи ушюген пармакъларыны атешке узаткъанларына дикъкъат этти.

— Манъа къолтутмагъа кельдинъизми?

— Къартбабам икяе айтаджкъ.

— А, яхшы.

Ибраим къалемини ве дефтерини дикъкъат иле четке чекип къойды.
Икяелер оны окъувдан айыргьан себеплер сырасына кире эди.

— Аламнынъ къызы Хатидже менден бираз буюкче.
Абдулны расткетирмезден эвель о ири кевдели, джесюр ве дайма кулерюзлю къыз эди.
Къартбабасы мыйыкъ астындан озь-озюне кулюмсиреди.
Аласынынъ къызыны джан-юректен севгенини дуюла.

— Абдулнынъ къартбабасы Акъмесджиттен койге чыкъарып...

— Шимдики ады Симферополь, — къошты Ибраим Сафиге файдалы малюмат берип.

— ...коюмизге яшамагъа ёллады ве шу арада дженк башлады.
Онынъ айдын къара козьлери ве ойнакъ, тап къустураджакъ киби чиркин шеэр тавуры бар эди.
Мен беллесем, Хатидженинъ пармачыкъларына биле бундан эвель бир кимсе токъунып опьмеди, я да кулюши саба догъгъан кунь киби олгъаныны бир кимсе айтып етиштирамады.
Бутюн беля шундан чыкъты ки, Абдул бир дакъкъа ичинде Хатидженинъ мийине о, анъкъав, кирли, койлю къыз олгъаныны синъдирмеге беджерди.
Хатидженинъ, эльбетде, юзюне яхшы этип яндырамагъа чареси бар эди.
Лякин онынъ ерине язда Рамазан кунюнден узун олгъан бетинен, солуп юрди.

— Домуз, — деди Сафи.

— Бойлеликнен, Абдулны севмемеге бизде себеп чокъ эди, лякин Къырымны немселер запт эткенге къадар биз даяндыкъ.
Бу немее аскерлери темиз, пембе къолларынен ве пуф киби сачларынен лятиф корюне эдилер.
Абдул оларны бир кереден бегенди.
О биринджи олып немселер тарафындан тешкилятландыргъан гонъюллилер такъымлары сырасына кирди, чюнки янъы, дюльбер униформа кийип, шеэр бою башкъаларына къычырып, буйрукълар бермеге ве бизге саип олмагъа фурсаты пейда олды.

— Гонъюллилер сырасында тек о дегиль эди, — къошты Ибраим.
— Сен билесинъ, Сафи, дженктен эвель де Совет акимиети къырымтатарларгъа насыл янашты.
Он йыллар девамында энъ парлакъ, энъ зенгин, энъ акъыллы, яхшыдан-яхшыларны апеханелерге алып сокътылар.
Къырымны запт эткен немселер сербестлик, барлыкъ, кене де озюмизге укюмет тиклемеге сёз, умют бердилер.
Кечмишимизге, баштаки яшайышымызгьа къайтмагъа умют бердилер.
Пек чокъ ватандашларымыз оларгъа инандылар.

Сафи шашты.
Къырымтатарлар сюргюн олунгьаныны себебини Сафи биле.
Советлер акимиети оларны дженкте немселернинъ тарафдарлары олдылар, деп къабаатладылар.
Бутюн омюр Сафиге бу ялан, деп айтылды.
Лякин шимди ойле чыкъа ки, санки, насыл да олса, бу догъру экен.

— Мен анъламайым, бу «гонъюлли» дегенлери недир?
— сорады о кедерли сеснен.

— Такъымлар.
Олар ерли кичюк къырымтатарлар ордусы киби бир шей эди.
Немселер оларны Совет партизанларынен курешмеге ярдым этмек ичюн джель этти, силя ве немее арбий урбасы бердилер.
Базылары, керчектен де, бизни къорчалай эдилер, чюнки партизанлар да эр вакъыт тербиели олмады, намуслы да дегиль эдилер.

Лякин чокъсу вакъыт Абдулнынъ такъымы эгленип вакъыт кечире эди.
Абдул керек олгъан шейлерни, не олса олсун, бегенген, хусусан бегенмеген инсанларындан тутып ала тургъан.
Эгер бирде-бир инсаннынъ партизанларнен алякъасы олгъаны акъкъында малюмат къулагъына илинсе, бутюн койлерни сипирип чыкъа эди.

— Сипирип чыкъа, дегени не манада?

— Йыкъа, ёкъ эте, деген манада, — анълатты къартбабасы.
— Эгер койде бир инсан партизанларгъа ярдым эте, деп айтсалар, такьымлар койде эр бир эвни якъып, эр бир инсаннынъ, бир кимсени къалдырмайып, атып ольдюре эдилер.
Тюшюн де бакъ, бир инсаннынъ къолуна не къадар къувет берильди.
Тезден Абдул озюни ерли Алла олгъанына инанды, биз исе ондан насыл этип къуртулмакъ чаресини къыдыра эдик.

Бир кунь саба алам Хатиджени къомшу койге, къарт рус фалджы къадынына, джебеде олгъан огълуна не олгъаныны бильмек ичюн.
ёллады.
Хатидже де озь такъдирини бильмеге ниетленди.
фалда Абдул чыкъармы экен, деп меракъ этти.

Хатидженинъ къысметини шу кунь пек денъиштирди.
Тамам шу куню гонъюллилер зенгин рус, урум залисини койден «сипирип» атмагьа къарар эттилер ве шу макъсатнен:
«Олар партизанларгъа ярдым эттилер», — деп лаф чыкъардылар.
Лякин бу сефер.
кимдир, керчектен де партизанларгъа ярдым эткен.

Хатидже баш сокъакъкъа бурулгъанынен апансыздан къулагъы янында къуршунлар сызгъырып, эвлернинь чатысы янып башлады ве партизанлар тар сокъакълар бою.
мышыкълар киби сессиз, шаматасыз къачып башладылар.

— Хатидже не япты?
— Ибраимге бу икяе о къадар тесир этти ки, пальтосынынъ уджу тесадюфен къорланып, янып башлагьаныны да дуймады.
Къартбаба оны къолунен таптап сёндюрди.

— Хатидже сакъланмакъ ичюн энъ якъын эвге сокъулды.
Ичериде, маса янында, къоркъудан отю патлап, куршунлардан къачып сакълангъан пек уфакъ бойлу партизан отура, онынъ пенджереден къачып кетмеге акъылы биле етмеген.
Шу заман, данъырдап къапу ачылды ве Абдул:
«Хатидже!
Сен не япасынъ бу душманлар коюнде?» — деп, къычырып ичери кирди.

Аламнынъ къызы озюни маса янындаки отургъычкъа йибере берди ве антерининъ этеклерини тизлери устюнден мукъайтлыкънен сыйпап, догъуртты:
«Мен фал ачтырмагъа кельдим».

Абдулланынъ янъы арбий урбасы корюнишинден козь къамаша.
О, оданы долашып, эр бир ерни къыдырып чыкъты:
«Мында партизан бар эди», — дей.

«Мен бильмейим о къайда кетти», — айта Хатидже.
Абдул кене де шубеленди:
«Мында олгъанынъ ичюн, Хатидже, мен сени атмагъа акъкьым бар».

«Эльбетте, Абдулла.
Лякин сен оны япмазсынъ, ойлеми?
Озь фалымны санъа айтып бермезден эвель, атмазсынъ...».

Шубесиз, Абдул меракъланды, о, озюни пек бегене эди.
Пыштавыны тизине къойып, къолларыны къабаргьан джеплерине сокъуп, Хатидженинъ къаршысына отурды ве сорады:
«Мен сенинъ къысметинъми, такъдиринъде бар экенми?»

«Я сенде анда меним ичюн бир шей бармы?» — утанчакълыкънен сорады Хатидже.

Абдул кульди ве джебинден бир авуч къан лекели алтын ве кумюш ильванларны чыкъарды.
Анда юзюклер, джеп саатлери, ве Хатиджеге таныш олгъан купелер — рус фалджы къадыннынъ купелери бар эди.
Хатидже оларны фалджынныъ къулакъларында эр вакъыт коре эди.

«Мен оларны рустан алдым», — деди Абдул.
— Шимди исе, олар татарнынъки оладжакъ, ойле де олмагъа керек.
Сен купе истер эдинъми, Хатиджем?
Тёлесенъ, эльбетте».

Хатидже онынъ къолуны тизинден котерип атты.

«Башта фалымны динълемеге истемейсинъми?» — огге эгилип, Абдулнынъ къара козьлерине бакъып, сорады Хатидже.
— Пек кедерли фал.
Чюнки мен севген дюльбер яш...
ахыр-сонъу оле».

«О...
ле?»

«Тамам ойле, оле.
О къырымтатар халкъынынъ къараманы, лякин сагъ къалып, яшамакъны девам этмек ичюн къарардан да яхшы инсан».

Абдул кулип йиберди.
О кульди, кульди, токътамаздан кульди.

«Мени къоркъузмагъа истейсинъми шу, Хатидже?
Ольмеге мерамым ёкъ».

«Лякин сен Къырымтатар халкъынынъ къараманы да дегильсинъ».

Абдул тизинде бир енгиллик сезди.
Тизине бакъса, пыштавы олмагьаныны анълады.

«Сен адий бир хырсызсынъ», — патлады аламнынъ къызы Хатидже, — Сен миллетинъни яхшы арбий урба ве бир парча алтынгъа саттынъ.
Меним фалымда ве аятымда сен бир ерде ёкъсынъ».

Абдулнынъ назик шеэр тавуры Хатиджеге айткъан перишан сёзлеринен берабер шу дакъкъасы пенджереден учып кетти.
Хатидже исе пыштавны онынъ башына тикледи ве атып, шу дакъкъасы гебертти.
Сонъ этегининъ уджуны котерди ве тюбюнде бутюн бу вакъыт сакъланып тургъан кичкене партизангьа сувукъ сеснен, деди:
«Не беклейсинъ?
Чыкъмагъа мумкюн, бетинъден бу юзьсюз ырджаювны ёкъ эт».

Лякин кичкене партизан ойле де кулюмсире берди.

— Демек, бойле этип Хатидже партизанларгъа къошулды, — деди Сафи.
Атешни алевлери шенъликнен, кульген киби, тырсылдай.
Бир-эки метр авлакъта милис хадимлери машина ичинде отуралар, экинджи атеш янында оны якъкъан Красный Мак ерли группасы ерлешип отура.
Олар бу икяени эшиткен олсалар, не айтар эдилер, деп тюшюнди Сафи.
Бу икяе мектепте дерсликлерде окъулгъан шейлерден муреккеп, лякин ондан да гузель.

— Хатидже къараман эди, догърумы?

— О копюрлерни патлатмагъа ярдым эте эди.
Акъяр дживарларында немее батальоныны тузакъкъа тюшюрди.
Якъалангъан сонъ, фашистлерге бир шей айтмады ве олар Хатиджени вахшийдже асып ольдюрдилер.
— Къартбаба атешке бир пытакъ даа ташлады ве шенъ алевлер тёпеге фышкырды.
— Къыдырмасыны бильсенъ, бутюн бу шей ресмий хроникада бар.
Къыдырмагъа бильмек керек, чюнки весикъаларда онынъ ады Хатидже деп язылмагъан; о разведкаджы Катя, деп берильген.
Къырымтатар олгъаныны ич анълап оламазсынъ.
Бутюн къырымтатарларнынъ адларыны рус адларына чевиргенлер.

— Биз весикъаларны янъыдан язармыз, — деди Ибраим, къолундаки къалемини айландырып.
Санки бу ишни о шу дакъкъасы башламагьа азыр эди.

Къартбаба экинджи янып тургъан гудбхангъа ве онынъ янында отургъан ёргъун ерли инсанларгъа бакъты.

— Партизанлар акъкъында китапларда: руслар акъкъында саифелер, джедвеллер; украинлер, эрменилер, урумлар, къарайлар....
тек къырымтатарлар акъкъында саифелер оладжакъ ерде язылар ёкъ.
Бошлукъ.
Сукюнет.
Бу бошлукъны Абдул кибилери толдура, халкъымыз ичинден чыкъкъан абдуллар...
Оларны руслар хатырларында къавий туталар ве онынъ ичюн тёшеклеринде раат юкълайлар.

## Бу сенинъ агьанъ оламы?

Сафи автобустан Къаралез коюне келип тюшти, Лютфи исе оны къаршылал етиштирамады, бутюн беля бундан башлады.
Сонъки куньлери Сафи автобуста тынч отура ве автобус вадий янындан кечил кеткенде.
анасы коре экенми, деп тюшюне.
Койге кельгенде исе, айдавджыгъа киббарлыкънен тешеккюр бильдире.
Лякин бугунь рус балаларыны бу вазиет, гъалиба, къувандырмады.

— Къайда кетесинъ?

— Эвге.

— Сен кельген лис, фукъаре Озьбекистангъамы?

— Мен Адым-Чокьракъкъа кетем.
Лютфен, ёл беринъиз, кечейим, — деди Сафи эеджанланмамагъа тырышып, яваштан.
Эгер Лютфи оны къаршыламагъа кельмеген олса биле, раатсызанмагъа себеп ёкъ эди, балалар о къадар чокъ дегиль ве янларындан бир къач буюк инсан да кечип кетеята.

— Ой, Адим-Чакрак, — теляффузыны денъиштирип, такълид этти балалар.
— Бойле ер мында ёкъ.

— О къырымтатарджа «самозахват».

— Мында бир ерде, бир дирем тешик биле татарларнынъки дегиль.

— Олмайджакъ шей айтманъыз.

Сафи озюне бу бир-эки баладан къоркьмамагьа кьарар берди.
Милис ве достлукъ, муаббетлик дуйгъуларыны косьтермеген ерли эали бутюн вакьтыны джойып, босагъалары янында отура, демек мумкюн.
Оларгъа якьынджа олгъан буюклерден бир-экиси меселени анълады, лякин тек сейир этил, санки дерсинъ, бир эгленджеге, бакьып турдылар.
Сафи чантасыны омузына такъты ве огге ёл алды.
Апансыздан бир шейге сюрюнип ерге йыкъылды.
Чантасы къолундан атылып кетти, авучларыны исе бор киби беяз ташлы ёлгъа бар къуветинен яндырды.
Сафи керчектен де ташкъа сюрюндим деп, белледи — не къадар ахмакьлыкъ.
Шу дакькьасы исе насылдыр аякь Сафининъ чантасыны тепип йиберди.
О заман сафи онъа чалтаякъ кьоюлгьаныны анълады.

— Сен буны не ичюн яптынъ?
— сорады Сафи тизлерине котерилип.
Лютфи шимди пейда олса, яхшы олур эди, деп кельди онынъ акъылына.
— Къайтар да бер чантамны.

— «Юк!» Истемеймиз!
— Аякълар чантасыны тепип, долландыралар.

— Чанта сасый.

— Ичинде уйлелик емеги бар, фу, шимди къусарым.

— Пиширильген къойнынъ козь эльмалары....

Ашыкъкъан агъыр адымлар сеси, урулгьан юмрукъ давушы эштильди ве Сафи Лютфини корьди.

— Йиберинъ оны, айванлар!

Бу къавгъанынъ тек башы эди: Лютфи чокъ сёгюнч сёзлер биле экен.
Кене де яндырылгъан агъыр юмрукъ сеси ве Лютфи ёл бою къачкъан балаларны къувалап, озю де козьден гъайып олып кетти.

Сафи озюни пек бахытсыз дуйып, къолларыны, авучларыны тешкерип башлады.
Сюйрю беяз ташчыкълар авучларына синъип, аджы-аджы агъыртып, авучларыны къанатты.
Чантасындан атылып кеткен шейлерни топламагьа башлады.

— Бу да сенинъки.

Бир къыз Сафининъ къалемданыны тутып, ёлда тура.
Сафи оны автобуста корьгенини хатырлады, лякин къалабалыкъта янында олгьаныны хатырламады.

— Сынмады, — юрек берген сеснен къошты къыз.

Сафи онъа къулакъ асмайым я да, къачып кетейимми деп, тюшюнди, лякин къоллары пек агъырта, къалемдан да керек.
Тюшюнип тургъан вакъытта, къыз чабик-чабик янына кельди ве къалемданны узатты.

— Мына, ал.
Бу акъылсыз огъланларгъа чокъ къулакъ асма.
Мен сени сачларынъны бегендим.
Татарлар сачларыны бойле орелерми?

Сафи энди уфакъ къызчыкъ олмаса да, анасы але даа оны тотлу тюслю сачларыны орьмеге ярдым эте эди.
Сачларыны тийип бакъты ве ичине чокъ тоз синъмегендир, деп умют этти.

— Тек мен бойле япам, бойле бегенем.

— Санъа яраша.
О огълан сенинъ агъанъ эдими?
Пек мутешем.

Кене де эр шей Сафи дайма алышкъаны киби олды.
Бутюн башкъа къызлар киби, бу къыз да Лютфи кеткен тарафкъа руяда булунгъан киби бакъып къалды.
Онынъ къызылтым, къувурчыкъ сачларында ве ешиль козьлеринде бир шей бар эди ки, къызлар бир кереден онъа севда ола тургъан.

— Сен татаргъа ошамайсынъ.

— Бу не демек?

Къыз омузларыны къысты:

— Бильмем.
Мен белледим, сиз керчектен де къап-къарасынъыз, я да козьлеринъиз кулюнчли.
Озьбеклерде, аралларда ве дигер миллетлерде олгъаны киби.
Адынъ не?
Меним адым Лена.

— Сафи.

— Соуфие?

— Ёкъ.
Сафинардан къыскъартылгъан шекили.

— Сафинар, — деп, айтып бакъты къыз.
— Пек дюльбер.
Кьолларынъдан бу кирни ювмакъ керек.
Ириска къанфети истейсинъ?

— Сагъ ол.

— Лена онъа зарарсыз корюнди.
Асылында о адий бир къызгъа бензей.
Самаркъандда азбарлары чевресинде айланып, Лютфини чыкъкъаныны сабырсызлыкънен беклеген озьбек ве рус къызларындан ич айырылыгъы ёкъ.
О Сафиден текаран буюкче, бети сепкилли ве пуф киби йымшакъ къаверенки сачлары тююмге топланып, ичине къалем сокъулгъан.

— Агъанъ анда насыл экен, бакъмагъа истемейсинъми?
Онынъ ады не?

— Лютфи.
Мен эминим, яхшыдыр.

Лаф этип тургъанда, Лютфи авлакъта пейда олды.

— Эй!
Тийме онъа.

— Мен ярдым этем, — деди Лена.
— Сен шу тентеклерни туттынъмы?
Аслында акъылларында ярамай бир шей ёкъ.
Оларнынъ тек мийлери чалышмай ве япмагъа башкъа ишлери де ёкъ.
Юрюнъиз, эвимизге барайыкъ, Сафи къолларыны ювар.
Сен Сафининъ агъасы оласынъ?
Ошайсынъыз..., керчектен де.

«Агъам олгъаныны энди биле, — ачувнен тюшюнди Сафи.
— Биз бири-биримизге асыл да ошамаймыз, чюнки меним артымдан бир кимсе бакъып къалмай.
Бельки, насыл да олса, бир заман, он бешке кельсем...».
Сафи бойле фикир этмеге биле къоркъа эди.
Лена сачынен ойнап тура, базыда сачларны бутюн узунлыгъына йибере ве кене де къалемни сокъуп, топлай.

— Юрюнъиз.
Эвимиз мында, якъында, бизде зелёнка да бар.

Ленанынъ эвинде кимсе ёкъ.
О, долаптан ешиль зелёнка шингенлигини тапып чыкъарды ве Лютфи агъалыкъ япып, оны яваштан Сафининъ къолларына тийдирди, Лена исе джильвеленип, янларында турды.

— Насыл олды да Мангъуп-Къаледе яшайсынъыз?
Не ичюн Красный Макта я да Багьчасарайда эв алмадынъыз?

— Къырымтатарларгъа кимсе эв сатмагьа истемей, — туташып, джевап берди Лютфи.
— Сен эшитмединъми?
Эв алып оламасамыз, бизни прописка япмайлар, прописканъ олмаса, мектепке барып оламайсынъ я да иш тапамайсынъ.
Иш тапмасанъ, акъсыз, къанунсыз сайыласынъ.
Къанунсыз олсанъ...».

— Тасавур этем.
О керчектен де догъру, адалетли дегиль.
Кене де эвинъизни койге якъынджа къурмагъа мумкюн эди.
Мен МангъупКъаледе бир шей де ёкъ, дейджек олам!
Обанен эски харабелерден гъайры...

— Красный Макта оларнен башкъа бир кимсе къомшу олмагъа истемесе де, Лена Лютфинен къомшу олмакътан мемнюн олур эди, -деп тюшюнди Сафи.

— Анда къартбабамызнынъ кою бар эди, — анълатты Сафи.
— Адым Чокъракъта.
Анда чокъ эвлер.
джами бар эди.
Къартбабамыз он еди яшына къадар бу ерде яшады.

— Билип оламазсынъ, — гъамсыз джевапланды Лена.
— Бираз ошлу корюне, темелинен гъайып олгъан бир ерге къайтып кельмек худжур келе.
Насыл да олса, яшайыш мында арам.
Бабам Къырым перестройкадан сонъ бозулды, харап олды.
деп айта.
Анъламайым, керчектен де, сиз не ичюн мында къайтып кельмеге истейсинъиз.

— Чюнки бу Ватанымыз...
— анълатмагъа башлады Сафи.
Лякин Лютфи онынъ лафыны алды.

— Чюнки сиз руссынъыз.
Къырымны руслар бозды.
Онынъ сиз ичюн бир эмиети ёкъ.
Сиз садедже оккупантсынъыз; сиз Ватан не олгъаныны бильмейсинъиз.

— Мен яры украинлим — сувукъ сеснен джевап къайтарды Лена.
— Меним де ватаным мында.
Озюнъизнинъ аджайип деп сайгъан, бир кимсе корьмеген коюнъизге деф олмагъа вакъыт кельмедими?

Сафи ачувындан къутурды.
Лена бездириджи алда Лютфинен джильвеленсе де, яхшы къыз эди.
Лютфи аякъларыны ерге урундырып чыкъкъан сонъ, Сафи къайсы тарафны тутмакъны бильмеди.

— Сенинъ чылдыргъан агъанъа не олды?
Сизи мында къайткъанынъызгъа мен къаршы дегилим.
Менден сорасанъ, аят даа да меракълы олур эди.

— Мен бильмейим онъа не олды, — деди Сафи.

— Насыл олса да, шахсен сен яхшы къызсынъ.
Ярын автобуста корюширмиз.

Артларындан къапусыны япкъанда, Ленанынъ корюниши достане ве конспиратив корюне эди.
Сафи Лютфининъ пешинден вадий бою сюйрекленип кете.
Агъасы янына келейим, дегенде, агьасы адымларыны тезлештире ве ахыр-сонъу экиси де чапкъан дереджеге кельдилер.

— Токъта!
— ахыр-сонъу меджбур олды къычырмагъа Сафи.
— Къабыргъам санчып башлады.
еннен лаф этеджек олам.

— Бу ташлангъан койден узакъча кетмеге истейим — айкъырды Лютфи.
— Бу айванларгъа ола мен бир вакъыт почта иле мектюбимни ёлламагъа чарем ёкъ.

— Олар эписи ойле ярамай дегиль.
Лена яхшы къыз.

Лютфи игренч иле фыркъылдады.

— Лютфи, ялварам, Бабама бугунь олгъан шейлер акъкъында айтма.
Мен мектепке бармагьа истейим.

— Бу сёзлер агъасыны токътатты.
Онъа къаршы бет-бетке чевирильди, ешиль козьлеринде атеш, къыгьылчымлары пейда олды.

— Не айттынъ?

— Мен кене де мектепке бармагьа истейим.
Мектеп тап о къадар ярамай дегиль.
Сафи дерслерни бегенгенини, анасы киби шакъа этеджек олды, лякин Лютфининъ бакъышындан къоркъты.

— Араларында бир-эки тентек олса да, балаларнен берабер олмагъа яхшы.
Анда къырымтатар балалары да бар, — ялтакъланып къошты Сафи.
— Сиз эпинъиз эв кьуруджылыгьынен огьрашасынъыз, эпинъиз о къадар мешгъульсинъиз, эр бир ер о къадар тынч, сессиз.
Анам да мектепке баргьанымны истей...

— Сен анълашылмагъан инсансынъ.
Сен рус балаларына озюнъни урдурасынъ.
Къырымтатар олгъанынъны аша алыл, тенкъит эттиресинъ.
Олар сени топрагъынъны хырсызлап алдылар, сен исе оларгъа озюнъден файдаланмагьа рухсет бересинъ».

— Олар эписи манъа ойле давранмай.
Лена...

— Шу санъа шорбаджылыкъ япкъан сыгъырмы?

— О манъа шорбаджылыкъ япкъан сыгъыр дегиль!
Лютфи!

Сафи инанып оламаса да, анълады, Лютфи бабасына эр шейни айтаджакъ.
Эгер айтса, анасы ве бабасы арасында пейда олгъан сувукълыкъ, бир къавгъа олып патлайджакь.
бойле де Анасы озюни айткъанындан кьайтмайып, Сафини мектепке ёллагъаны ичюн бабасы озюни бахытсыз дуя.
Мангъуп-Къаледе де озь эвлерини кьурмагъа тырышмай деп, бабасынынъ акьылына келе эди.
Сафи даваларыны нефрет эте.
О агъасынынъ ачувлы, атеш кьускъан козьлерине бакъты.
Башта бойле кескин бакъыш Лютфиде ёкъ эди.
Сафи агъасынен эр вакъыт пек якьын дост эдилер.
Лютфи озь сырларыны къардашына ача, Сафи исе агъасынынъ эр бир сырыны бир кимсеге айтмайып, къорчалай тургъан.

— Лютфи, бабама бугунь олгъан шей акъкъында айтсанъ, мен Лариса ве сен акъкъында айтып берерим, — деди Сафи.

Лютфининъ бетинде шашкъынлыкъ пейда олды.
Сонъ къардашына аркъасыны чевирди.
Вадийге барып чыкъкъандже агъасынынъ артындан етапмады; лякин озю де етмеге пек истегенине эмин дегиль эди.

## Къырым лезети

— Бойле этип, мен шимди мында бир озюм.
йигирми алты эркек арасында бир къадын.
Оларнынъ ярысыны башта асыл да бильмей эдим!
Ооо!
Халкъ, эльбетте, чокъ шей айта.
Эркеклер исе, манъа мерамет ве урьмет иле янашалар

— Лякин олар Андрей акъкъында бильмейлер.

— Шимдилик, ёкъ...

Эвде анасынен берабер биреви бар.
Керосин лампаднынъ сёнюк ярыгъында, соба янында сыйыкъып, къолларыны къыздырып отура.

Сафи мектеп чантасыны кошеге ташлагьанда, о чевирильди, ачыкъ-айдын тебессюмле къучакъларыны ачты.

— Сафи, балам!
Яхшысынъмы, меним гузель къызчыгъым!

— Зарема тата!

Сафи оны корьгенине шашып, къуванып къучакълады.

— Эльбетте, меним.
Вай, балам, насыл мен сени сагъындым!

— Мен де сизни сагъындым.

Зареманынъ корюниши пек худжур олгъан.
Сафининъ акъылында къалгъан назик, томалачыкъ эндамлы, чечекли антер кийген Зарема ерине, огюнде зайыф ве индже, Сафининъ анасы киби устюне эски штан ве пальто кийген бир къадын отура.
Онынъ тегиз, ачыкъ къаве тюсте бети бутюн оюкъ, янакъ кемиклери атылып чыкъкъан.

Зарема Сафининъ шашкъын бакъышыны дуйды ве зорнен кулюмсиреди.

— Билем, сен мени зорнен таныдынъ, догърумы?
Мен керчектен де озюмни шишман, деп сая эдим.
Ич олмаса, энди бунъа шикяет этмем.

Зареманы мында корьмеге пек къуванчлы.
Олар къоджасы Ремзинен Самаркъандда яшагъанда якъын аиле достлары эди.
Зарема Сафининъ анасындан бир-эки яш кучюк олгъаны ичюн, Сафиге нисбетен озюни тата киби дуя эди.
Эвленгенде, акъикъий, буюктенбуюк къырымтатар тою яптылар.
Къавурылгъан къой кевдесининъ ичине пирнич ве джевиз толдурдылар.
Пителер обасы тавангьа еткен къадар эди, чалгъы ве оюнлар исе сабагьа къадар девам этти.
Сонъ, эки йыл эвельси.
Зарема, Ремзи ве якъында дюньягъа кельген бебийлери Исметнен Къырымгъа авдет олдылар.
Сафи, анасы ве къырымтатар миллий арекеттеки аркъадашлары оларны демир ёл станциясында озгъарып, сагълыкълаштылар.
Эписи къолларыны саллап, мектюп язмагъа, телефон ачмагъа ве тез вакъытта АнаВатанларында къавушмагъа сёз бердилер.

— Келеджекте.
Иншалла, Къырымда корюширмиз дедик, догърумы?
— Зарема, гъалиба, Сафининъ фикирлерини окъугъан киби, анълады.
— Насыл да олса.
мен оны тап бу дереджеде агъыр олур демедим, я сен?
Исметнен бир озюм, эвсиз, къоджасыз къалырым деп, акъылыма бир вакъыт кельмеди.

Зареманынъ козьлери агълап тёкюльмеген козьяшларнен толу ве йылтырай эдилер.
Анасы Сафиге бакъты.
Бу бакъыш:
«Башкъа одагьа чыкъ; айтыладжакъ лафымыз бар», — деди.
Сафи, тили уджундаолгъан суаллерден патлайджакъ.
Анасына ачувлы бакъты.
О къайда кетеджек, экен?
Дигер одалар къаранлыкъ, сувукъ ве къуруджылыкъ керестелернен толу.
Тышарыда исе серс, думанлы ава.
Ахыр-сонъу анасы агъыр кокюс кечирди ве янындаки отургъычны таптап косьтерди.
Сафи отургънда, анасы яначыкъларындан оны тез-тез охшап сыйпады ве кене де примус адлы керосин собасына чевирильди.
Примус «пат» этип, патлагъан киби бир сес чыкъарды, мавы алев атылып чыкъып, сёнмезден эвель игренч парафин сасыгъыны къалдырды.

— Вай, Алла бойнуны урсын, — патлады анасы.

— Къулакъ асма, сув даа сыджакъ.

— Багъышла; къавемиз ёкъ, шекермиз де битти, — къолайсыз бир алда олып, деди анасы.

— Мен де бош къолнен кельдим, — бу насыл мусафир?

— Олмайджакъ шей айтма, Зарема.

Сафининъ акъылына йылтырагъан джезве ве дегирмен тюштилер.
Олар але даа магъазда къутуда онъайтлы ерлешип тура.

Самаркъандца джезве эр вакъыт маса устюнде тура эди десенъ, янълыш олмаз, чюнки эвлеринден бир вакъыт мусафир эксильмей эди: Сафининъ ве Лютфининъ достлары, анасы чалышкъан еринден акъыллы, кулерюзьлю къадынлар, бабасынынъ миллий арекеттеки сафдашлары, къартбабасынынъ озь Къырым хатырлавларынен аркъадашлары.
Къаве мусафирлер ичюн акъикъий къырымтатар ичимлиги олып, бир вакъыт эвде битмей эди, шимди исе.
оны да алмагьа чарелери ёкъ.

— Догърусыны айтсанъ, бир кимсе де кельмей.

Одун янгъан собадан бурулып тютюн чыкъа.
Примус сасый; лампад сасый.
Чай зорнен талыкъ, ичмеге не къанфет не де къурабие.
Апансыздан пат-пат давушы эшитильди, учю де атылып турып, чевре-четте къопкъа, чанакъ ве полиэтилен плёнкасыны къыдырып башладылар.
Ашханенинъ таваны, ниает, къапатылгъаны акъылларындан чыкъты.
Затен, о ягъмур да дегиль: Мемет мердивен устюнде таван разанына мых къакъкъан сеси эшитильди.
Таваннынъ дигер тарафында чалышкъан Сафининъ бабасына:

— Лютфиге анъламакъ керек: зорбалыкъ этип джевап къайтармагьа догъру дегиль», — деп къычыра.
— Биз оны барышыкълыкъ сиясетинен къазанмакъ керекмиз.
Бизге Юкъары Радада Къырымтатар азалары керек!

— О-о, Юкъары Радада!
— Зарема тап фыркъылдап, кулип йиберди.

— Эр шей насыл денъишти!
Сен, Эльмира, Самаркъанд Сагьлыкъ Сакълав болюгини идаре эте эдинъ.
Мен исе, шеэр китапханеджиси эдим.
Шимди бизге бакъ.
Акъылынъдамы, мектепте Ленинград мудафаасы акъкъында мевзу кече эдик?
Руслар, бутюн шеэрни немселер сарып алгъанда, ачлыкъ чеккенлер, не отьмек, не шекер, не ярыкъ, къызынмакъ ичюн озь мефрушатыны якъмакъ керек олгъан.
Я биз шимди не япамыз?
Тюневин Исмет баламны бешигини якътыкъ, Ремзи оны озю япкъан эди.
Кене де Ленинград мудафаасы!

— Анасы да кулип йиберди.
Тютюн козьлерини яшландырды ве бу шакъада кулюнчли не олгъаныны бильмесе де, Сафи биле кульди.
Ичериге кирип оларны корьген инсан исе олар куле дегиль де, агълай беллер эди.

— Алла Тааля берген Ленинград мудафаасы!
— Зарема козьяшларыны сюртти.
— Бешик якъылгъаныны аджымайым.
Эписи бир Исметке о энди тарашлыкъ эте ве къыскъа эди.
Янгьанда исе сыджагьы пек яхшы чыкъты.

Пармагъында нишан юзюгини турмаздан айляндыра.

— Автобус давушыны динълемеге керек.
Андрей кельгенде клаксонны чаладжакъ.
Бугунь менден эвлендинъми, деп сорады.
Мен айттым...
Къоджам ольди, дедим.
Бу пек ярамаймы?
Керчектен де фена бир шей яптыммы?

Сафи кене де анасынынъ башкъа одагъа чыкъ, деген бакьышыны сечти.
Лякин балагъа чыкъмагъа ер олмагъаныны хатырлап.
кокюс кечирди:
«Бильмейим, Зарема».

Зарема Сафиге къыйыш кулюмсиреди.

— Къоджам Озьбекистангъа къайтып кетти.
О мында даянып оламады: топракъ бериледжегини беклемеси, милис хадимлери, бизни эписи нефрет эткенлери.
бир ерде онъа иш тапылмагъаны.
Парамыз да битти.
Агъырлыкъларны чаресини тапмайып Озьбекистангъа къайтып кетти, мени ве Исметни мында къалдырды.

— Языкъ, — Сафи даа не айтаджагъыны бильмеди.
О, шашып къалды.
Ремзи бабасынынъ энъ якъын меслекдеши эди.
Озю йырджы, эски къырымтатар тюркюлерини топлап, бутюн Озьбекистанны айланып чыкъты.
Дайма Ватангьа, Къырымгъа къайтмасы акъкъында лаф эте эди ве, огълу Исмет даа бир яшыны да толдурмаздан, къорантасыны Къырымгъа кетирди.

— Бойле олып чыкъкъаны, бельки, де яхшы, — деп айтты Зарема.
— Эгер агъыр вакъытларда чаресини тапмаса, демек о, мен умют эткен инсан дегиль.
Лякин бабанъа бир шей айтма, Сафи.

— Яхшы, — деди Сафи ве тилини тишлеп, башкъа шей сорамады.

— Сиз Асимнен, бабанънен, Сафи, бахытлысынъыз.
О бир вакъыт къачып, сизлерни ташлап кетмез.

Эльбетте, бу догъру, Сафи эмин эди.
Лякин, аджеба, Ремзи ве Зарема, Ремзи оны ташлап кетмезден эвель, Сафининъ анасы ве бабасы киби давалаша экенлерми, деп акьылына кельди.
Эркеклерге шикяет эткен эки къадын арасында отурып, озюни етишкен къыз оларакь дуйды, лякин бу вазиетни бегенгенине эмин дегиль эди.
Озьбекистанда Сафи оларнен урба я да мектел достлары акъкъында бираз сырлашып, сонъ исе Джемиленен къачып кетип, оларны озь къадын къонушмаларына къалдыра эди.

Зарема ашханени козьден кечирди, сув толу къопкъалар, обаланып къалгъан къазанлар, торбаларнен, пакетлернен пирнич, макарон ве ун.
Контейнер кельгенде ичинде олгъан ашайт махсулатларына коре, торбалар шимди баягъы азлашты.

— Тоюм акъылынъдамы, Эльмира?
Биз алты юз мусафирге аш азырладыкъ, не къадар даа аш къалды.
Тойдан сонъ бир афта Самаркъанднынъ быралкъыларына ашаттыкъ.
Шимди мен йигирми адамгъа аш пиширем.
Ашайт махсулатлары исе алты инсангьа биле етерлик дегиль.
Йигирми алты ач.
запт этильген ерде отургъан эркеклер, ве мен, оларнынъ арасында екяне къадын!
Я башкъа даа не чаре бар?
Ремзи къачты, топракънынъ сынъырларыны бельгилеген бир парча йип ве дёрт къазыкънен бир озюмни къалдырды, эвни башламагъа бир къабурчакъ ташы ёкъ эди.
Бойле этип, мен башкъаларына аш пиширем, умют этем, ахыр-сонъу, рухсет берселер, олар манъа эвимни къурмагъа ярдым этерлер.
Олар эписи манъа пек яхшы мунасебеттелер.

— Олар эписи къырымтатарлар, сен исе Ленинград мудафаасынынъ къараманысынъ.

— Андрей де ойле айта.
Чешит ошеклерге асылда эмиет бермей.

— Тезден меджбур олур.
Сен де меджбур олурсынъ, Зарема.

— Билем.

Къадын пармагъындаки никях юзюгини о якъкъа, бу якъкъа айландыра, айландыра...

— Бир озюнъ олмакъ мында пек агъыр.
Бойле мушкюль олур деп, бир вакъыт акъылынъа кельдими?

— Сизге де къайтып кетмеге мумкюн эди де, — чекинип лаф къошты Сафи.

Эки къадын чевирилип, онъа ойле бакътылар, санки дерсинъ, башы устюнде филисленген бойнузлар пейда олды.

— Къайтып кетмеге?

— Озьбекистангъа.
Эгер Ремзи агъа анда олса, мен буны айтмакъ истедим.

Оларнынъ бакъышларындан Сафи къызарып башлагьаныны дуйды.

— Ёкъ, мен къайтып оламадым, — Зарема догъру отурды ве юзюкни бир даа айландырмады.
— Бу бизим топрагъымыз.
Ошеклер бир шей дегиль.
Мен даа аякъкъа турып бар къуветимнен:
«Сизни не акъкъынъыз бар менден эсабат сорамагьа?
Бу меним топрагъым, бу меним эвим, бу ерден гъайры бутюн кениш дюньяда меним бир шейим ёкъ», — деп, айтып олурым.

Сафи утанып башыны эгди.
Узакъта машина кпаксонынынъ «тот-тот!» шенъ сеси эшитильди.

— Андрей кельди.

Зарема пальтосыны дёгмеледи ве турды.

— Хатырым ичюн километрлердже четке айланыл мында кельди; бу койлер онынъ маршрутында асыл да ёкъ.
Беклетмейим, барайым.

О Сафининъ анасыны джан-юректен сыкъыл къучакълады:

— Ишлер онъ олур.
иншалла, догърумы, Эльмира?

— Эльбетте олур, иншалла.

— Корерсинъ, Сафи.

ёлнынъ ашагъысында Рефат ве Ибраим ипрангъан шемсиенинъ тюбюне кирил, шиарлары янында отура эдилер.
Рефат анасына мектюл яза.
Ибраим исе, омузы артындан бакъыл, язылгъан шейлерни окъуй, тевсиелер бере, догърутмагъа тырышып, оны бездире.
Къаршыларында, милис хадимлери синъирлендирип, салланыл юре.
Красный Мактан эки саргъош эркек сёгюнчлерни ягъдыра.
Сафи «Къадмий Къырымтатар коюмизни янъыдан къурып беринъиз!» деген ишаретнинъ бирисини чыкъарып алгъанларыны корип етиштирди.
Билинмеген бир кимсе «къурып беринъиз» деген сёзлерни силип, «комип беринъиз» язгъан, уфачыкъ арифлернен «татарларнен берабер» дел, къошкъан.
Рефат къалемининъ уджуны чайнай:
«Анам, джаным, сёз берем.
Керменчикке тезден барып эвинъиз тургъаныны-турмагъаныны бакъарым...».

Екъ, Рефат, сен бойле яз:
«Мен Керменчиктеки къартбабанъызнынъ эвини унутмадым...
Лякин Къырымда вазиет денъишти.
Не вакъыт барып, бакъыл олурым, бильмейим».

— Эписи бир джевап мектюбинде сёгюнч сёзлерни ягъдырып, ким биле нелер язар, — деди Рефат сёнюк сеснен.
Анасындан эр бир кельген мектюбинде тездже эвленмек насиатларынен берабер, о озь догъгъан коюни барып тапмакъны дайма хатырлата.
Мемет ве Ибраим койге барып кельмек меселесинден вазгечмеге тырышалар: эв але даа турса биле, ичинде башкъа адамлар яшайдыр.

Балабан беяз-мавы автобус кошеден бурулды ве кене де дюдюгини чалып, токъталды.

— Керменчик Андрей юрген маршрутында, — деди Зарема.
— Сизни анда бедава алыл барар.
О пек яхшы инсан.
— Кедерли кокюс кечирди.
— Мени биринджи кере корьгенде:
«Къырымдан бир шей гъайып олгъаныны дайма дуя эдим.
Сонъ, къырымтатарлар келип башлагьанда, не етишмегенини анъладым.
Къырым къырымтатарлар олмаса, тузсыз ве дамсыз шорбагьа бенъзей.
Сиз Къырымнынъ лезети, дадысынъыз», — деди.

Автобус токътады.
Айдавджы, кичкене, назик, сарышын, адам бом-бош автобуста бир озю.
Чыкъып, Зареманы къолтугъындан тутып, къыраличе киби, автобускъа миндирди.
Ерли инсанлар сызгъырып ве къычырышып башладылар:
«Бу не, татар къанджыгъына шахсий автобус хызметими?» Рефат мектюбини ташлап, бир кереден атылып турды, омузына къадар биле кельмеген зайыф Ибраимнинъ янына сокъулды.

— Къадын янында бойле перишан сёзлер айтмагъа утанынъыз,

— аныкъ джевап берди айдавджы ерли эркеклерге.
Сонъ къырымтатарларгъа чевирильди:
«Даа ким кезинмеге истей?»

— Бельки, Керменчикке...?

— Керекми асыл да санъа анда бармагьа, бильмейим, Рефат? -деди Ибраим, лякин Рефат эмджесининъ огълунынъ къолуны омузындан силькип тюшюрди.

— Яхшы, анълашсанъыз, манъа бильдирирсинъиз.
Айдавджы сагълыкълашып, къолуны саллады ва машинасынынъ кабинкасына минди. -Чарем олса, къайткъанда сизни кирип алырым.

— Сиз бизге, къырымтатарларгьа, пек мераметли янашасыз, — деди анасы.
Сафи онынъ сесинден вазиеттен хошнут олмагьаныны сезди.

— Къырымнынъ дады!
— текрарлады о.
— Мына сиз кимсинъиз — къырымнынъ пезети!

Къапу урулып къапалды ве автобус кочип кетти.

— Бу Андрейми?
— сорады Сафи.

— Бу Андрей.

— Я о рус экен де?.

— Догъру, анасы Сафининъ бетине серт ве къасевет иле бакъты.

— Билесинъ, Сафи.
Бабанъа бир шей айтма.

— Айтмам.

Сафи, Зарема ве Андрей акъкъында бабасы не айтыр экен деп, тюшюнди.
Яхшы бир шей айтмайджагъыны анълады.

— Бу адалетли дегиль, — айтып ташлады Сафи эвге къайткъанда.

— Мен ичюн автобус айдавджысы кеткен ёлнынъ дурагъында токътатмагьа истемеди, Зарема тата ичюн исе, ёлундан къайтып, алып кельди.

— Айды, токъта, текаран даа оссенъ, бутюн Къырымнынъ автобус айдавджылары аякъларынъ тюбюнде къалырлар!
— деп эриштирди анасы.

— Насыл олса да, умют этем, бу Андрей Зареманынъ башына бундан да буюк белялар кетирмез.
Зареманынъ озь проблемлери етерлик.

— Не ичюн кетиреджек?

Анасы къашларыны чатты.

— Сен билесинъ, биз къырымтатармыз.
Биз саткъынлыкъны багьышлал оламаймыз.
— О.
Сафининъ шашкъын бетине бакъты.
— Айды, къулакъ асма.

Бабасы ве Мемет але даа мыхларны къакъып данъгъырдаталар ве бири-бирине таваннынъ эки тарафындан къычырып, анълашмагьа тырышалар.
Сачлары терден башларына япышкъан.
Лютфи ве Къартбабасы чайханеде отурып, ленджере черчивесине келишеджек тахта парчаларыны эренделейлер.

Сафи чайханеге тырмашып.
Къартбабасына таянды, онынъ тозлу, тынчландыргъан чубугъынынъ тютюнини ве къаве къокъусыны ичине чекти.
Але даа къаве къокъуй, къавени ичмегенлери о къадар чокъ олды.
О тузлу чёльдеки аван ве дегирменге ошай, къаве къокъусы киби хатырлавларны топлай.

Къартбаба Сафининъ бетине бакъты.
Бурюшик, кунеш якъкъан къаверенки бетинде кулюмсирев пейда олды, Къартбаба башкъа бойле бир кимеге кулюмсиремей.

— Вай, джаным, не олды, я?

Сафи къартбабасына Зарема ве Андрей акъкъында бир сёз айтмагъа олмагьаныны биле.

— Бир шей олмады, къартбаба.
Бир икяе айтып беринъиз.
Акъикъий къадимий Къырым икяеси.

## Бордж

Къартбабасы Сафининъ орюльген сачларыны незакетли охшап, сыйпады:
«Я сен озюнъ не ичюн икяелер айтмайсынъ, Сафинар?»

Сафинар абдырады.

— Мен айтып оламайым...
Мен бир шей бильмейим де — деди.
«Вакъыт келир, икяелерни сен айтырсынъ, — тюшюнди къартбабасы.
Лякин озю:

— Бир заманда бар экен, бир заманда ёкъ экен, — деп, башлады.
— Сен билесинъ, бу не демек?

Белинде олгъан агъырларыны тынчландырмакъ ичюн, къартбабасы аркъасыны текаран арткъа эгильтти.

— Мен сенинъ яшынъда олгъанда.
рахметли анам Алим акъкъында риваетлер айта эди.
Алим Къырымнынъ сонъки ат устюндеки къараманы олды.
Дагълар ве орманлар биле Алимден гъурурлана эди, чюнки о мисильсиз джесюр, макъсадына иришмегендже токътамагъан, халкъ душманларыны аджымагъан, лякин бунен берабер энъ мераметли, садыкъ, саф юрекли инсан олгъан.
Еди йыл девамында бутюн Къырым тек Алим айдамакъ акъкъында лаф юрсеткен.

Бу вакъиа чокъ йыллар эвельси олып кечкен шейдир.
Къартбабам о заманда кичкене бала эди ве дигерлери киби рус чары ве онынъ мемурларындан агъыр азап чеккен.
Алимни еди кере якъаладылар, эм еди кере де о къачты.
Фукъарелер оны севе, зенгинлер къоркъа эди.
Тек бир инсан онынъле корюшювни къыдыргъан.
О. Къарасувбазарнынъ чар девлет хызметчиси — галавасы эди.
Бу инсаннынъ бакъышы ойле кескин олгъан ки.
ер тюбюнде де сакъланып оламазсынъ.
Эки джанбаз бир йипте ойнамаз — энъ акъылдане къырымтатар йигити Алим ве галава акъкъында халкъ бойле айта эди.

Лютфи ашындырмакъны ташлады, сакъалыны къолу устюне къойып, тири ве парлакъ козьлеринен бакъып, динъледи.

— Шу йылы Къырымны мушкюль сувукълар урды.
Фукъаре халкъ къыш хышымына зорнен даянгъан, лякин сыджакъ собалар башында отургъан зенгинлер де, Алим айдамакънынъ аты туякъларынынъ буздан къаткъан ёлда кучьлю ургъан давушларыны эшиткенде, пек къоркъкъан.
Алимни Къырымнынъ эр кошесинде корьмек мумкюн эди.
О, Къарасувбазар галавасынынъ эвине биле ёл тапты.
Джурьатнен ичери кирди ве:
«Мен Алим къайда олгъаныны айтсам, насыл бахшыш берерсинъ?» — деди.

Шеэр галавасы Алимни танымады.
О:
«Алимни тутып, къолума берсенъ, мен санъа юз рубле беририм» — деп, джевап берди.

Алим кульди ве:
«Алим мына мында, къолунъда эди, сен исе оны тутып оламадынъ!» — деп, пенджереден озюни атып, атына минди ве ельден де тез учып кетти.

Алим атыны Къызылташкъа, къышлагъан къобасына чаптырды.
Тек кой къавеханесинден Баттал агъа Алим къайда сакълангъаныны биле эди, лякин о тилини ютар, Алимни сатмаз эди.
Баттал агъанынъ Шашне деген къызчыгьыны Алим пек севе ве эркелей эди.
Онъа тюрк феслери, нагъышлангъан папучлар кетирген, уфачыкъ къулачыкъларына дюльбер алтын купелер такъа тургъан.

— Бахытлы Шашне — деп, эфкярланды Сафи.
О да, озюне насылдыр бир къараман йигит эдиелер багьышлагъаныны истеди.
Йылларджа озюне янъы ве дюльбер бир шей алынмагъан киби дуйды.
Лютфи сабырсызлыкънен:
«Девам этинъиз» — деди.

— Кичкене Шашне эдиелер акъкъында дюгенесине, зенгин базиргяннынъ къызына макътанды.
«Мен оссем, Алимге эвленеджем», — лаф къачырды бала.
Базиргян къызларнынъ субетини эшитти ве Алим къайда олгъаныны анълап, атына минип Къарасувбазаргъа ашыкъты.
Чюнки о да Алимден пек къоркъа эди, къоркъмакъ исе, нефрет этмектир.

Галава озь къоруйыджыларынен Къызылташкъа басып кельди.
«Биз Алимни тутмагъандже, не куместе бир тавукъ, не де первазда бир гогерджин еринден къыбырдасын», — деп эмир берди о.
Койлюлер Алимниъ сонъу кельгенини анълады.

Шу гедже афатлы фуртуна багъчаларда тереклерни йыкъты ве дагъларнынъ узеринде къоркъунчлы увулдады.
Алим гизли къобасында тюшюнде къара йыланлар эвнинъ дамындан асылып тюшкенини коре.
Бириси, айгъалакъ ве сувукъ сою, бойнуна джеллят, йипи киби сарылды.

Алим уянса, бойнуна йип сарылгъан.
Къарасувбазарнынъ галавасы исе эгилип:
«Сен меним эвимде мусафир олдынъ, Алим.
Шимди, коресинъ, мен мусафирликке кельдим», — деп кульди.

Алимни тутып Къызылташкъа кетиргенде, кой чым-чырт олды.
Бутюн къырымтатарлар Къарасувбазар галавасынынъ кескин козьлеринден сакъланмагъа тырышты.
Чареси олса, ер тюбюне де сакъланыр эдилер.
Галаванынъ козьлери соргъу иле Алимге бакъты ве Алим айдамакъ джевап берди:
«Мен билем, Къырымда эндиден сонъ бир вакъыт ат устюнде къараман олмаз».

Алимнинъ къоллары-аякълары багълы, янында тек Баттал агъа бар.
Баттал агъанынъ кичкене къызы Шашне бабасына сюйкенип, агълап тура.
Чюнки энди оны эркелетеджек бир адам къалмады.

Галава:
«Борджлу олгъаным акъылымдан чыкъаязды.
Хатырлайсынъмы, Алим къолума тюшсе, юз рубле сенинъки олур, дедим.
Ана шимди Алимни туттым, пара сенинъки», — деп ырджайды.

Алим Шашнеге бакъты.
Сонъ:
«Шашнеге бер», — деп кестирди.

Галаванынъ къоруйджылары, ^серлери, ашагъы узун ёл бою \} кетти ве Алим Къырым дагъларындан эбедий гъайып олды...

Апансыздан къатты гурюльти эшитильди.
Лютфи агъач парчасыны маса устюне ачувнен котерип атты.

— Олар Алимни саттылар!
Татарлар озьлери саттылар!

— Лякин оны базиргян сатты, — деди Сафи.
— Чюнки о зенгин эди.
Керчектен де, о Шашненинъ къабааты ёкъ эди.

Лютфи чайханеден сувурылып чыкъты.
«Бир дамсыз.
мантыкъсыз икяе!»

Ашыкъып атешлер ве милис тургъан тарафкъа кетти.

Мердивен тёпесинден Мемет биревни чагъыра.
бабалары бир шейге куле.
Дамгъа къакъылгъан мыхлар данъ-данъ-данъ этип кире.
санки дерсинъ, дагъда, узакъкъа ёл алгъан.
туякъ давушлары эшитиле.

## Сакълы къалгъан хазнненъизни нъыдырып кельдинънзми?

Андрей машинасыны ёлнынъ бурулышларында бобслей айдавджысы къуванчынен фырландыра.
Пассажирлер.
гъалиба, бу алгъа алышкъан.
Рефатнынъ бети исе ешерди.

— Ёлда кечинсем, анама Керменчикке барып чыкъмакънынъ бутюн имкянларыны тапмагъа тырышты, деп яз, — васиет этти о Сафиге.

— Сизге ольмек олмаз.
Тюшюн де бакъынъыз, ананъыз не айтыр?

— О-о-о!
Не айтаджагъыны пек яхшы билем:
«Алла Тааля русларгъа Къырымны истиля этмеге рухсет бергени азлыкъ эткен, бу серсем Сталинге бизни сюргюн этмеге рухсет бергени де азлыкъ эткен, алты ай эвельси Къырымгъа авдет олмакъ ёлуны къапатып, мени кутрем маразына огъ'атты.
Бу да азлыкъ эткени киби, абдал \/ огълума бу комикадзе айдавджынынъ машинасына отурмакъны да рухсет этти...»

Рефат агъыр кокюс кечирди:

— Догъру, айтасынъ, Сафи.
Садедже, бир шейге япышып, озюмизни къавийдже тутмагьа меджбурмыз.

Рефат, Мемет ве Ибраимнен музакере этип, ахыр-сонъу бир афтадан Андрейнинъ Керменчикке бармакъ теклифини къабул этти.

— Мен беллесем, Рефат барып кельмек меселеси насыл олад жагьыны яхшы анъламай, — деди Мемет къасеветленип, — бир озюни йибермеге истемейим.

Ёл вадий бою, тегиз ве юксек къаялар арасындан бургъучланып чала.
Кунеш нурлары астында къаялар кумюш киби парылдай.
Талдада исе къою эрылгьан тюсюне чевириле.
Кумюш ве мор булутлар бири-бири артындан къувалай.
Вадийнинъ башында Ай-Петрининъ къар къалпагъы йылтырап, нур сача.
Рефат юкъары косьтерди:

— Тёпеде, къаялар арасында Алим айдамакъ сакьлангъан кьобалар бар, анда эмджем де бала олгъан заманда эски тюфегини сакълап, нишангьа козьлемейип.
немселерге атеш ачкъан.

— Биревни атып олдымы?

— Эльбетте.
Немселер оны тутмакь ичюн озь джип машинасынен етишип кельдилер, лякин анам комендантнынъ аякь машинасыны хырсызлап.
хабер етиштирмек ичюн орман ичине бар къуветнен айдады.
Ондан сонъ.
кой галавасынынъ огълу, бу намуссыз Амза Шустов, анамны чакъты, чюнки анамны пек бегене эди, лякин анам онъа айланып да бакьмады.
Къылый козь, игренч, лис...

Сафи шакьылдап кульди.
О бильген инсанлар арасында, Рефат энъ незакетли, энъ севимли инсан.
О бир кере, бир кимсеге ярамай сёз айтмады.

— Рефат, шу эрифни сен бир вакъыт корьмединъ де, къылый козь ве игренч олгъаныны кьайдан билесинъ?

— Къайдан билем?
Сен не беллейсинъ?
— Рефат анасынынъ мектюплеринден кьабаргьан джебини таптады.
— Чакькьаны ичюн, анам, чаре тапса, бир вакъыт интикъам алмакьтан вазгечмез, ольгендже де саткьынлыгьыны багъышламаз.

— Мына кельдик — илян этти Андрей ве автобусны апансыздан, дырылдатып токътатты.
— Счастливое.
Бир-эки сааттен къайтып келирим.

— «Счастливое» рус тилинде «бахтлы» манасыны ташый.
Бу.
Керменчикнинъ шимдики ады.
Сафи акъикьий къырымтатар коюни корьмек авеслигинден автобустан атылып чыкьты.
Мемет ве Ибраим Рефатны мында кельмек ниетинден вазгечтирмеге истегенлерине Сафи тааджипленди.
Анасынынъ эви, Адым-Чокьракь киби гъайып олмайып, але даа тургъаны къувандырыджы бир ал, деп белледи.
Къартбабасы Сафининъ къолларыны къолтугъына сокьты.
Рефат кьалын пакеттен мектюплерни тартып чыкьарды, айланчыкь, чамурлы аралыкъ бою кеткенде, окьуп башлады.
Тереклерде тазе чыкъкъан япрачыкълар бир кереден алевленген атешчиклер киби кунеш нурларында ачыкъ парылдай, ёл четиндеки энишлер сыкъ-сыкъ оськен мелевше иле орьтюльген.
Ёргъа атлар киби чапышкъан бир-эки копек ве екяне, чантыр тавучыкътан башкъа бир шей корюнмей.

«Анифе Батталованынъ эви янында (шу огъурсыз къарт джады — манъа але даа он эки йымырта борджлу) бакъ, чешме анда даа еринде турамы.
Эльбетте, баштаки киби олмаса да, насыл да олса, бельки, къурумагъандыр, чюнки бу къанджыкъ Екатерина вадийнинъ ашагьысында янъы къую къазмагъа эмир этти».

Сафи кене кулькюден сыкъылып къалды.

Рефатнынъ анасы бир кимсеге урьмет ве сайгъы косьтермей эди.
Мектюплеринде Сталин, рус чаричеси Екатерина, атта Юдже Алла акъкъында лаф юрсеткенде биле, бир заманда къомшу олгъан инсангьа ляйыкъ сёзлерни къуллана эди.

Чешме таштан япылгъан.
бет тарафында назик.
индже кемер оюлып, арап арифлеринен бир-эки сатыр язылгъан.
Чешме къазаннынъ ичини сув осюмликлери ве чёплюк баскъан, лякин Сафи чешмеден авучларыны толдурып сув ичкенде, о гъает салкьын ве татлы корюнди.

— Ананъ чешменинъ суву акъкъында не яза?

«Чешменинъ суву бутюн койге етерлик олгъан.
Шу мектеп мудирининъ кибир, бурунлы къадынына биле еткен — о эр кунь йигирми къопкъа сув озюне ве къоджасына ювунмагъа алгъан, лякин онынъ ичюн ювунмакъ не себептен о къадар муим бир шей олгъаныны, тек Алла биледир.
Къарт къытмырны не къадар къырып, темизлеп ювсанъ, о кене де текенинъ артындан бетер сасыр — «Вай!
Багъышланъыз!»

— Сен озюнъ текенинъ артысынъ!
— джевап берди чешменинъ артындан апансыздан пейда олгъан къадын.
Онынъ устюнде эски, эвде кийильген чечекли халат ве о керчектен де теке сасый эди.

— Татарларсынъызмы, кене бир замандаки эвлеринъизни бакъмагъа кельдинъизми?

— Озюмизнинъ эвлеримизни, — догърултты оны къартбаба.

— Яхшы, яхшы.
Сиз не къыдыргъанынъызны мен билем, — айнеджиликнен деди къадын.
— Раатсыз олманъыз, бир кимсеге айтмам.

— Бу не демек?

— Яхшы, айды.
Артыны созмайыкъ.
— Къадын бурнуны маналы таптап косьтерди.
— Ниетинъиз огъурлы олсун!

Къадын кене де чешменинъ дигер тарафындан ёкъ олып кетти, лякин ёлны девам этерек, Сафи айланып бакъкъанда, шу къадын, ёлдан одун парчаларыны джыйгъан я да ташчыкъларны тепкен киби этип, пешлеринден кетмекни девам этти

— Ананъ мектюплеринде бу къадын акъкъында бир шей айтмадымы?
— сорады Сафи.
— Мында элли йыл эвельси яшагьан инсангьа ошамай, яшы келишмей, лякин корюниши айны Рефатнынъ анасы айткъан джадылар, бешаретлер я да къырымтатарлар сюргюн этильген сонъ, мында толдурылгъан акъылдан тайгъан инсанларгъа бензей.

— ёкъ!
О заманда мында руслар ёкъ эди...

Бильмеген адам Рефатнынъ корюниши къоркъунчлы деп, акъылына кетирмек мумкюн.
О, ири кевдели, сиях сачлы, тёгерек къара козьлю, эдждатларына бенъзеген акъикъий тюрк пельваны эди.
Лякин Сафи шимди Рефат пек кедерли ве гъамлы олгъаныны биле ве анълай.
О да.
тамам Сафи Адым-Чокъракъ икяелерини динълеп, осип буюгени киби.
Керменчик икяелеринде осип етишти.

Этрафта баштаки аджайип манзара: сарп, ешиль вадий онъайтлы ерлешип турмакъта, лякин кой харап олгъан.
Кийик, йыкъыкъ эвлер къарма-къарышыкъ.
Узун, бир я да эки къатлы къырымтатар эвлери тура.
Эписи эвельден беяз я да мавы ренкте ыслангъан олса да, санки дерсинъ, сонъки йыллар девамында бир кимсенинъ къоллары тамир этмек ичюн оларгъа токьунмагъан.
Кирли перделер пенджерелерде бюрюшип, салланып тура.
Тертипсиз азбарлар котерилип атылгъан мефрушат, чешит алетлер, копек сюрюлери ве кийик от толу.
Бир эвден кичкене бала къапуны ачып, артларындан бакъты, сонъ оны урып къапатты.
Мектепнинъ азбарында эчки сюрюлери кейфлене; олар джамсыз пенджерелерден башларыны сокъуп, бир шей сорагъан киби, къулакъларыны къыбырдатып, бакъалар.
Къолунда къопкъанен кетеяткъан инсан токъталды, тикилип бакъты, сонъ, селям да бермейип, бирден ёкъ олып кетти.

— Анифе Баталова, мектеп мудири, Амза Шустов...
Бир кимсе ёкъ.
Эписи кетти.
— Рефат агъыр, хайырсыз тюштен уянмагъа тырышкъан киби корюне.
— Бу инсанлар эписи кельмешеклер.

— Адым-Чокъракънынъ корюниши де башта бойле эдими?
— йымшакъ сеснен сорады Сафи къартбабасындан.

Эвлер бир заманда дюльбер, агъач софалы ве къырмызы кирамет дамлы экен.
Шимди олар хусусан аджайип дюльбер бир эвге якъынлашаяталар, онынъ джамлы софасыны туткъан агъач диреклери кок ренкке боялангьан.

— Адамлар мында яшал, бу эвлерни бакъыл тургъанда, не къадар гузель олгъаныны козь огюне кетирем ве, эльбетте, мен беллесем, Адым-Чокьракъ та айны бойледир.

— Мына бу анамнынъ эви — деди Рефат.

Эписи чюрюген агъач диреклерге, чёккен таваннынъ кирамети тюшкен ерлеринде, тотлангьан демирнен ямав япылып къапатылгьан эвге бакьтылар.
Босагъада бала пластик курсючиги тура, софанынъ пенджерелеринде, джам артында кьырмызы ве гульгюлли еране исьян къопарып ача.

— Анам еране севмей, — Рефат теренден кокюс кечирди, кьапугъа барып давушлы, данъгъырдатып къакьты.

Сюкюнет.

— Бу къадын але даа пешимизден келе, — фысылдап бильдирди Сафи къартбабасына.

— Бакъ, эвде бирев бар, гъалиба.
— къайтарып фысылдады Сафиге къартбабасы.

Кирли джам ве еране артындан чырайы къачыкь адам бакъыл турмакъта.
Рефат бир даа кьапуны къакъкъанындан даа бир инсан бети пейдаланды ве апансыздан гъайып олды.
Бир кимсе джевап бермеди.
Рефат къапунынъ сапыны бир даа тартып данкьылдатты ве тамам шу дакькьасы Сафиде: бирде-бир, Рефат киби мазаллы ве къоркъунчлы корюнишли инсан къапусыны ачтыраджакъ олса, хусусан бу эв онынъ олмагьаныны яхшы бильсе, бойле де кьоркъуп отурса, онынъ акъылына не келир эди, деген фикир догъды.
Бельки, Сафи де кьапуны ачмаз эди, эр алда бир кереден ачмаз эди.

— Ач кьапуны!
— айкьырды Рефат четке чекилип.
Сонъ озюни уфачыкь курсюге йибере берди.
Курсю пек уфакъчыкь эди.
Рефат онъа отургъанынен тизлери кьулакъларына етти.
Мукьайтлыкьнен анасы йиберген бир оба мектюп чыкъарып янына кьойды.
Мектюплерде анасынынъ догъуп оськен, джандан севген эвининъ тафсилятлы тасвири бар.
О агълап башлады.
Рефатнынъ кьоджаман мучесини агълав сарсыткьанда Сафи де козьяшлары чыбыргъаныны дуймай кьалды.

О, дешет ичинде кьалып, къартбабасына айланып бакъты.
Бельки, Мемет ве Ибраим Рефатны мында алыл кельмеге истемегенлери догьрудыр?
Къапу тасырдап ачылды, кичкене къызчыкъ, артындан кьапуны яхшы этип къапатып, чыкъты.
Къызчыкъ алты яшларында бар, тамам Ленара киби.
Рефаткъа онынъ япкъаныны бегенмегенини бильдирип бакъты, къолуна бир зерре явлучыкъны сокъты ве яиыиа кичкене фильджан къойды.

— Хазиненъизге кельдинъизми?
— деп сорады.

Рефат джевап берип оламады.
Сокъур киби явлучыкънен бетиндеки козьяшларыны сюртти.

— Насыл хазине?
— сорады Сафи.

— Сиз бу ерден кеткенде комюльген хазиненъиз.
Билесинъиз де не олгъаныны: алтын, къадмии къылыч.
ве...
ве...
инелер ве башкъа шейлер.

Къызчыкъ босагъа мердивенлеринден ашагъы тюшти.
Бети кирли.
агъызында огдеки тишлер оладжакъ еринде тамам Ленаранки киби.
бошлукъ бар:
«Сиз хазиненъизни алмагъа кельдинъиз, ойле дегильми?».

Артларындан бир давуш эшитильди.
Чешме янында расткельген къадын.
олып кечкенини яхшыджа корьмек ичюн чегерлер арасындан озюне ёл ачмагъа тырыша.
Сафининъ чевирилип бакъкъаныны корил, токъталды ве бурнуны къарыштырып башлады.

— Бу хазине къайда олгъаныны айтсанъыз ве ярысыны берсенъиз.
эвинъизни къайтарып берермиз — ахыр-сонъу илян этил, шарт къойды къызчыкъ: — Бабам ойле деди.

Сафи къартбабасына бакъты.
Онынъ бетиндеки къыйыш, ачувлы кулюмсирев Сафиге бабасыны хатырлатты.

— Алтын, — деди о къызчыкъкъа.

— Къылычлар, — разы олды къызчыкъ.

— Алтын инелер.

— Ве башкъа шейлер.
Догъру.
Элли файызы сизге, элли файызы бизге.
Болюширмиз.

— Арттаки диварнынъ артында, — деди къартбаба.
— Дёрт адым дос-догъру алдгъа.
Сонъ даа не, Сафи?

— Вай..., — Сафи бу шакъа, я да не олгъаныны аныкълы анълап ола- . мады.
— Сонъ джевиз тереги янындан кечип, беш адым сагъ тарафкъа.

— Сол тарафкъа.

— Сагъ тарафкъа, дегильми?

— Сол тарафкъа кетмеге керек эди ве, акъылымда къалгъанына коре, о алты адым эди.

Къызчыкъ къашларыны чатып, фикирлерини топламагьа тырыша, артларындан сёзлерни текрарлай.

— Сен Рефат агъанъны эвге давет эткен олсанъ, бельки, о сизге хазинелер къайда комюльгенини тафсилятлы айтып берир ве косьтерир эди, — деди къартбаба ве бу энди шакъа дегиль эди.
О къолуны Рефатнынъ омузына къойып, турмагьа ярдым этти.
— Биз къайтып кельдик ве, бельки, хазине акъкъында да анълашып олурмыз.
Я да, бельки де, биз эвни къайтарып алмагьа талап этермиз.
Чюнки къанун боюнджа о бизимки.
Бабанъа бойле де айтып анълат.

— Дёрт адым догъру алдгъа кетмеге керек ве алты адым сагъ тарафкъа.

— Сол тарафкъа, — деди Сафи.

Къызчыкъ эриштирип, тилини чыкъарып косьтерди ве ичериге чапып кирди.
«Папа!
Пап!» — эшитильди онынъ къычыргъаны.

Рефат бурнуны уфачыкъ явлукъкъа сюмюрди.
Явлучыкъ къокъла гардеробындан чыкъкъан киби уфачыкъ, пластик чай фильджаны да айны ойле уфачыкъ.
Сафи бир оба мектюпни топлады ве къартбабасынен Рефаткъа ярдым этип, оны яваштан ёлгъа алып чыкътылар.
Авада мелевше ве кубре къокъусы тура.
Тазе япрачыкълар кунеште йылтырай.
Кумюш булутлар оларны ортькенде, апансыздан бурюшип, топланалар.
Чешме янына келеяткъанда, айны шу къадын къаршыларына, олар кельген тарафкъа ашыкъып кетеята эди.
Къадыннынъ омузында курек бар эди.

— Биз керчектен де эвлеримизни талап этип къайтарып алмагьа акъкъымыз бармы?
— шубеленип сорады Сафи Рефаттан.
— Сен буны ананъа язмагъа истейсинъми?

Онъа бойле суаль бермеге догъру дегиль эди.
Рефатнынъ козьлери кене де ачувлы козьяш толды.

— Мен онъа не язаджам?
Олар анамнынъ коюнинъ адыны биле денъиштиргенлер.
Бахтлы, деп къойгъанлар!
Насылдыр еране севген серсем адам анамнынъ эвине кирип ерлешкен, эвни бакъмайып, йыкъыладжакъ алгъа кетирген, манъа исе, къапусыны биле ачмады.
Переселенцлер.
Бу топракъны бизден тутып алып, гъайып эттилер; бу топракъ баштаки киби бир вакъыт олмаз.
Корьдинъ сен оларны!

Чешме янында, чечек ортюли ёлакъта, эки эркек бири-бирине аркъаларны таяндырып, къаталакъланып, бала киби гъамсыз юкъуда ята.
Экиси де кир-кифос, тыраш олмагъан, урбалары эски, ипрангъан, кирли.
Экиси де татлы-татлы хурулдай, нефеслеринден кельген согъан ве ракъы сасыгъы этрафны богъа.
Рефат аягъыны котерип, уянтмакъ ичюн бирисини тепеджек олды.

— Япма ойле.

Оларгъа тараф тёпеден бир адам келеята.
Шимдики вазиетте олгъан бутюн къырымтатарлар киби азгъын, бети-къолу куньде къараргъан, козьлери къылыйджаракъ.

— Селям алейкум, — деп, корюшти.
— Тийме оларгъа, достум.
Олар омюрнинъ биринджи дерсини огренип оламагъан балагъа бенъзейлер.
Дженк биткен сонъ азыр эр шейге давет этип, мында даа кимни кетирмек мумкюн?
Олар бизим топракълармызны, эвлермизни бедава алдылар ве кене де бедава бир шей даа къыдыралар; хазине ве башкъа бойле, биз ичюн чёплюк киби бир шейлер...
Сиз Керменчиктенсизми?

Рефат башыны саллады.

— Мен де.
Меним адым Эскендер Шустов.

— Шустов!?
Рефат бир кереден сескенди.

— Айтчы манъа, Эскендер Шустов, сенинъ акърабанъ, Амза Шустов, къайда?

— Бабам, Амза сюргюнликте кечинди Алла рахмет эйлесин!
— Эскендер Шустов къашларыны чаткъанда, козьлери къылыйджаракъ олгьаны зияде корюнди.

Рефатнынъ бети къуванчындан ярыкъланды.
Юмругъыны котерип, авучы ичине тюкюрди ве Эскендер Шустовнынъ джагьына япыштырды.

— Аплагьа шукюр, анама язмагъа бир шей тапылды!
— деп, къычырды ве къуванчындан чапалангъан адамны аюв киби къучакълап, эки янагъындан опип башлады.
— Ниает, Амза Шустов анамны чакъкъаны ичюн озь пайыны алды!

## Анахтарлар

Къайткъанда автобуснынъ ичи бошады.
Гъалиба, бу себептен Андрей ёлнынъ бурулышларында автобусны баш айландырыджы дереджеде саллап, силькитип, авдараджакъ алда айдады.
Сафи Эскендер Шустовнынъ эвинде нохут, цикор ве маматеке тамырларындан къарыштырылып япылгъан ичимликни ичкенине бинъ пешман олды.
Къартбабасына исе онынъ дамы пек яхшы таныш эди.

— Озьбекистанда, сюргюнликнинъ биринджи йыллары бойле шей иче эдик, — деди къартбабасы.
— Озь-озюмизни алдатып, къаве ерине тута эдик — къошты о.

Эскендер Шустов мектепнинъ эчки толу олмагъан къысмында яшай эди.
Онынънен берабер къоранталары Керменчиктен я да онъа якьын койлерден олгъан эр кишилер яшай.
Мектепнинъ бинасы куфленген, йыкъылгъан, Адым-Чокъракътаки битмеген эвден бинъ кере фена.

Бутюн айтылгьан янъылыкъларны динълеген сонъ, Эскендернинъ къырымтатарларгъа нисбетен якьынлыкъ дуйгъусы янагьында пейда олгъан когертим ичюн ачувындан устюн алды.

— Бабамнынъ эвинде де руслар яшай, — деди о Рефаткьа.
— Бутюн весикъаларым олса да, бир вакъыт къайтарып бермезлер.

Джебинден бир оба сарарып къалгьан кягъытларны тартып чыкъарды ве масагьа фырлатты.

— Къыркъ йыл бабам, ондан сонъ мен.
эвимизнинъ весикъаларыны кьорчалап сакъладыкъ, чюнки къаитаджагъымызгъа эмин эдик.
Къайткъан сонъ корьдим: эвимизнинъ килити биле денъишмеген.
Мына бу курсю бабамки.
Мен оны аиван тутылгъан азбарда таптым; руслар устюнде домузларгъа бериледжек емекни балталамагъа къуллангъанлар.

— Домузлар!
— Шувултылы нефес чекильгени, тиллер тамакъларда шакълатылгъан давуш эшитильди.
— Домуз эти мусульманларгъа ясакъ.

— Бу койнинъ адыны да денъиштирип, Домузджылар кою, деп адландыра биле эдилер, — деди Эскендер юректен чыкъкьан аджыаджы сеснен.

— Домузджылар кою, — козь алдындаки пенджереден орманлы дагъларгъа бакъыл, мыдырдады Рефат.

— «Счастливое»...
Не ичюн коюмнинъ адыны «Бахтлы» деп, кьойгьанлар?
— Къаршысындаки отургъыч аркъалыгъына бутюн нефрет кьуветинен ойле япышты ки, къолларыны бугъумлары бембеяз олып кетти.

Сафи эшиткенине инанып оламады.
Бир-эки саат эвельси койлери йыкъылмагьанына къуваныр, деп эмин эди.
Ошлу, йымшакъ Рефатны агъыр, умютсиз нефрет къаплап алды.
Бойле ачувлы бакъышны Сафи базыда Лютфининъ козьлеринде дуя эди.

— Койлеримизни ве этраф адларны насыл этил денъиштиргенлерини мен сизге айтып беририм, — деди къартбаба.
— Къырымтатарлар сюргюн олунгъан сонъ, Сталин эр бир ерининъ адыны денъиштирмеге эмир этти.
Къырымда изимиз де къалмасын деп, сильмеге истеди.
Бу эмир Советлер газетасы «Къызыл Къырым»да илян этильди.
Газета Къырымгъа гедже кеч келип чыкъты.
Шу вакъыт сельсоветте булунгъан екяне бир инсан, кятип олгъан.
Сталинден кельген эмирни узакъкъа сюрмеге олмай эди.
Хариталарны аман денъиштирмеге керек олгъаны себебинден бойле меселе олып чыкъты.
Кятипнинъ масасы устюнде шу заман тек эки китап бар экен: багъчаджылыкъ къулланмасы ве Совет укюмети Къырымны немее баскъынджыларындан бошаткъаны акъкъында эсабат марузасы.
Кятип къоркъудан шашмалап, садедже харитадан Къырымнынъ эски адларыны силип атып, узериндеки шу китаплардан алып, адларны язгьан: Абрикосовое, Миндальное.
Красный Мак, Красная гвардия ве Красных партизан..., деп озь изини тарихта къалдыргъан, — деди къартбаба.

— Я «Счастливое» насыл этип олды?
— кене де талап этти Рефат.
— Насыл этип бутюн къадынлар ве балалар.
къартлар.
шу джумледен анам да, озь эвлеринден сюйреп, тартып чыкъарылгъан ве ольмеге я да сагъ къалмагьа бельгисиз йиберильген инсанларнынъ койлери адыны, насыл этип уйдырып къойгъанлар, аджеба?

— Бельки де, джедвельде сонъки койдир, сонъуна кельгенине къуванып, адыны «Счастливое» къойды, — анълатты къартбабасы.
— Бу кятип пек шакъаджыды инсан олса керек...
— девам этти о.

— Русларнынъ шакъасы, — айкъырды Рефат.

Сафи айдавджынынъ кабинасына козь атты, Андрей машинасынынъ къоджаман дюменини фырландырып, зевкълана.
О Заремагьа ве Сафининъ къорантасына мераметлик косьтере.
Андрей халкъы акъкъында айтылгъан сёзлерни эшитмегендир, деп умют этти Сафи.

Рефат джебини къарыштырды.
Ичинден эки анахтар тапып чыкъарды ве бирисини къартбабасына косьтерди:
«Бакъынъыз.
Бу.
анамнынъ эв анахтары».

Сафи шашып, анахтаргъа тикилип къалды.
Бакъыр анахтар ойле парылдай, санки дерсинъ, эр Алланынъ куню къулланылгъан.
Лякин бу анахтар къапу ачмагъаны ана-мына элли йыл олды.

— Мен де Эскендер Шустов киби озь кягъытларымны янымда тутам, — къошты Рефат.
— Сюргюнликте анам бу анахтарны эр вакъыт янына алып юре эди, сонъ исе, мен Къырымгъа къайткъанда, эвимизни къапусыны ачмагъа манъа теслим этти.
Бизни эпимизни, къырымтатарларны, эпимизни озь анахтарларымыз бар.
Бу анахтарларны да озь адлары бар: Керменчик, Акъмесджит, Озенбаш, ХоджаСала.
Шимди харитада биле тапылмагъан бутюн къырымтатар къойлернинъ ве шеэрлернинъ анахтарлары бар.

— Мен де джебимде эвимизнинъ анахтарыны ташыйым, — яваштан къошты къартбаба.
Бу янъы икяенинъ башланмасы киби янъгъырады.
Сафи онынъ бетине умютнен бакъты.
Лякин къартбабасы девам этмеди.
Къартбабасынынъ къолу джебинде, онынъ ичинде о къадар чокътан берли таныш шекильде олгъан шейни йымшакътан къаплап, озь юреги киби сыйпап тура, онынъ сюйрю уджлары эр урбасынынъ джеп астарыны ахыр-сонъу тешип чыкъа эди.
— Мен бу анахтарны он еди яшымдан берли янымда ташыйым, деп тюшюнди къартбабасы.
Асыл да керексиз шей.
О ачаджакъ килит шимди дюньяда да ёкъ.

— Мен оны энди не япайым, — къызышып айтты Рефат.
— Оларнынъ эписини тек музейге бермеге ляйыкътыр.
Джам къутуларгъа къойып:
«Кечмишмизнинъ Анахтарлары».
деп язмакъ керек

— Я бу не?
— Рефатнынъ къопунда пластик саплы земаневий шекильде экинджи анахтар.
Сафи анахтаргъа узанса.
Рефат анахтарны апансыздан авучында сакълады.

— Эвимизнинъ анахтары.

Сафиге ве къартбабагъа серт бакъты:
«Озьбекистандаки эвимизнинъ анахтары.
Манъа, бельки, кене де керек олур.
Бу домузларнен яшап оламасам, Озьбекистанда, насыл да олса, пек гузель эвим, бостаным бар эди.
Къомшуларым, озьбеклер, акъикъий мусульманлар.

— Рефат, акъикъатта сиз де къайтып кетмезсинъиз, догърумы?

Сафи сорагьанда Самаркъанддаки эвининъ анахтары къайда,

экен, деп акъылына кельди.
Онынъ козю алдында анасы анахтарны бойнуна асып юрмек ичюн, бир саплам ренкли йипке багълагъаны ачыкъ-айдын джанланды.
Лякин къапулары ич бир вакъыт къапатылмай эди, чюнки достлары ве къомшулары дайма кирип-чыкъа, я да анасына, я да газета макъалелерни, наразылыкъ беянатларны къолларында саллап, бабасына келе эдилер.
Бу аджайип къызгъын куньлерни тасавур эткенинен, Сафинарнынъ агълайджагъы кельди.
Эгер де Рефат къайтып кетсе, бу Къырымнынъ вадийи даа да зияде джансызланып, сессиз-солукъсызлыкъкъа далып къаладжакъ.
Зорнен юткъунып, Сафи:
«Я ананъыз не айтыр?», деп сорады.

Бу сефер бу пек ерли суаль олды.

— Айткъанынъ догъру, Сафи.
Анам бойле айтыр:
«Меним бир шейге ярамагъан огълум бекяр юрип, манъа але даа торун багьышламагьаны азлыкъ эткен киби; ёкъ, о мени Къырымгъа къайтмакъ энъ буюк арзума да эмиет бермей.
Алла Таалягъа не япкъаным да мен, къартлыкъта бойле этил джезалай?
— Рефат къабаатлы кулюмсиреди.
— Ёкъ, Сафи, мен мында къаладжам.
Мен эвге къайтыл, анамнынъ лафларны динълемеге къоркъам.
Гъалиба, бу эки анахтарны да музейге теслим этмеге керек олур.

— Пек яхшы.

Бу меселе чезильгени себебинден Сафи енгилликнен берабер, текаран раатсызлыкъ да дуйды.
Рефатнынъ сёзлери къапакьны къалатыл, устюни мыхлал къойгъан киби олды.
О, Самаркьанд хатырлавларыны мыхлал къойды, анахтар исе, хатырлавлар узакъ кечмиште олгъаныны бильдире.
кери къайтмакъ ичюн къалдырылгъан анахтар дегиль.
Утанып, Сафи бетини къартбабасынынъ енъине сакьлады.

— Адым-Чокъракъкьа келеятамызмы?
Юрегим текаран булангъан киби ола.

Къартбабасынынъ тюшюнджелери исе, узакъта.
Юрек шеклинде анахтарны терен джебинде лармакьларынен айландыра.
О терен тюшюнджеде; «Ёкъ.
Мен теслим олмагьа истемейим, даа вакъыт кельмеди, шимди дегиль».

Бабасы оларны ёлнынъ кенарында бекпей.
Андрей автобуснынъ кьапусыны ачты ве муляйим сеснен:
«Мына кельдик; мен элисини сагь-селямет кетирдим», — деди.
Бабасы онынъ сёзлерине асыл да эмиет бермеди.
Сафининъ къолуны тутып, автобустан тюшюрди, атеш янында отургъан Меметнинъ янындан голые таба тартыл, алыл кетти.

— Бир ерге даа бармагьа истесенъиз, хабер этинъиз, — кьычырды Андрей, лякин бир кимсе къулакь асмады.
Тек Красный Макнынъ ерли эалиси пешинден мыскъыллап кьычырды:
«Мына бир дане даа арам саткъын.
Утан-арлан япкъанынъдан!»

Бир саниеде автобуснынъ кьапусы кьапанды ве кочип, вызылдап кетти.

— Баба!
— Сафи незакет косьтерип:
«Сагь олунъыз», демеге истей эди.
— Баба, о бизни тек Керменчикке алыл барды.

— Эбет.
Даа бир дане мераметли рус айдавджысы.

Бабасы токъталды ве Сафини озюне айландырып, бетине бакъты.

— Ананъ айткъанына коре, сен яманнен яхшыны фаркъ этип оласынъ, лякин сен манъа ялан айта экенсинъ.

— Не...
Не?
— Сафининъ дудакълары къалтырап башлады.
Бабасы онъа бойле бакъкъаныны Сафи омюринде хатырлап оламай.
Санки Сафи онъа хаинлик этти.
— Баба, не демек истейсинъиз?

— Автобус айдавджысы акъкъында.
Сен манъа Красный Макта бир бала эв вазифесини япмагъа ярдым эткени ичюн тюшип къалам, деп айттынъ.
Лякин бу ялан экен, ойлеми?
Айдавджы санъа махсус токътатмай.
Лютфи сени Красный Маккъа къаршылап чыкъа, чюнки балалар сени зокъумлайлар.
Эриштирелер.
Догърумы?
Айт!

Керменчикте ичкен сахте къавенинъ агъыр дамы агъызыны толдурды.
Сафи четке айланып бакъты, гольчикнинъ дигер тарафындан айланып, ашыкъып кеткен Лютфини корьди.
Лютфи эр шейни бабасына бильдиргенине ошай.
Сафи агъасынынъ сырларыны гизлей, агъасы исе, оны чакъты.

— Сиз эпинъиз менден эр шейни гизлединъиз, — деди бабасы.

— Меним аилем, эпинъиз манъа ялан айтып, бу япыладжакъ эвнинъ ишинден къачып, мени алдаттынъыз.
Бу эвни исе мен сиз ичюн къурмагъа тырышам.
Эвнинъ къурулып битмесине сиз ишанмайсынъыз.
Биринъиз инанмайсынъыз.
Насыл алда олгъанымызны анълайсынъызмы?
Пара биле къалмагъаныны билесинъизми?
Эвни насыл битирмесини де бильмейим.
Сиз эр вакъыт бир ерде мешгъуль оласынъыз.
Сиз меним аилем, амма эр биринъизнинъ энъ буюк ниети ким олгъанынъызны унутмакъ...

— Баба.
О асыл да ойле дегиль эди.

Бабасы ачувлангъанындан гъайры, джаны да пек агъырткъаны корюне.
Апансыздан Сафининъ къолуны ойле ачувлы тарты ки, Сафи сюрюнип, йыкъылаязды.

— Ойле дегиль...

Бабасы къулакъ асмады.
Але даа ачув толу, къартбаба ве Рефат тургъан ерге, кери ёл алды.

— Асим, — серт-сеснен сорады къартбаба.
— Къайда кетесинъ?

— Мектеп автобусы айдавджысынен анълашмагъа, даа къайда барыр экеним?
— джевап берди бабасы ве янларындан, оларгъа эмиет бермейип, кечип кетти.
Мемет янгъан атеш янында отура эди.

— Къайт артынъа, Асим!
Дели олма; билесинъ де эр шейни даа да зияде бозаджакъсынъ, — къартбаба ве Рефат ашыкъып, бабанынъ пешинден тюштилер.
Красный Мак тарафкъа учь эркек, къолларыны саллап, къычырышып кеткенде.
Сафи шашмалап, артларындаи бакъыл къалды.
ёлнынъ кошесинден бурулып козьден ёкъ олгъанларына къадар Сафиге сеслернинъ акис-садасы эшитильди.

## Сафинарнынъ эви

«Козь» я да мезарлар Мезарлар я да «козь» Сафи баш ёл тар ёлчыкънен тамам кесишкен ерде тура.
Къайсы бир ёл зияде къоркъунчлы олгъаныны чезип оламай.
Бойле шашмалап, джан чекишип тургъанда, аякълары.
гъалиба.
артына бурулып, чешме ве къурулаяткъан эвнинъ, чайханенинъ, ве аилесининъ янындан кечип, четке алыл кетти.

— Ёкъ, — озь-озюнден теляшланды Сафи.
Сонъ, башыны тёбен алып айланды, шубеленмеге ве ёлундан чевирильмеге чаре бермейип, сагъ тарафкъа бурулып, чапып кеткен ёлчыкькъа адым атты.
Мында тереклернинъ япракьлары буюкче, ачыкътан-ачыкъ ве йымшакътан-йымышакь сайдам ешилликчадырымахсускъушларгъа къызынмакъ ичюн къурулгъан киби тура.
Бир япракьны узип бакьса, о пармакьлары арасында салкъын, йипек киби йымшакъ олып дуюлды.
Ёсун баскъан ташларны чевре-четининде чешит тюрлю янъы осюмликлер пейда олгъан: бурьлю орькенлер бенекли япракълар арасындан атып чыкькъан къырмызы, къалын этли саплар.

Къырымтатарлар ашагъыда эв къурмагъа талашкъанда, мында, тёпеде, эр шей кучь-кьувет масраф этмейип, эр кестарафындан кьабул олунып, осьмеге ашыкъкъан.
Олар озьлерине аят къурмакъ ичюн козьяш тёкмеге меджбур олмадылар, тола ве кьаба сылав япмагъа керек олмады.
Омюр олар ичюн озь-озюнден бу дагьда башланды.
Мында, Мангъуп-Къале устюнде башланды, ве бир кимсе къаршы чыкъмады, бир кимсе мында осьмеге акълары олмагъаныны айтмады.
Осюмлик олып яшамагъа пек гузель.
Сен садедже, озь-озюнъден тамыр йибересинъ ве осесинъ, гуль ачасынъ ве урлукъ ташлайсынъ, сонъ исе, келеджек сенеге къадар олесинъ, ёкъ оласынъ.

— Сафинар...

Оны бириси чагъырдымы?
Къартбабасынынъ сесине де текаран ошап келе, лякин сес пек узакъта.
Бир дакъкъа динъленип турды.
Къартбабасы бир вакъыт тап мында кельмей.
Сафининъ ёлундан токътатмакъ ичюн бу бир корюнген оюндыр.
Бу ерде олгъаныны бир кимсе бильмей; пешинден де бир кимсе кельмей.

Сафи асыл озю де эмин дегиль: о бу ерни зиярет этмеге истейми, я да бир кимседен къачамы?
Бабасы мектеп автобусы ве балалар акъкъында къайдан бильгенини тапты.
Лютфининъ асыл да къабааты ёкъ экен; бутюн ахмакълыкъ Ленадан чыкъкъан.
Ибраим мых алмагьа Красный Маккъа баргъанда, Лена янындан кече, оны къырымтатар олгъаныны биле ве къувана-къувана Сафининъ шимди бир кимсе эриштирип, джаныны агъырттырмагъаныны ве Лена оны къорчалагъаныны айтып бере.
Шубесиз, Лена, бу сёзлер Лютфининъ къулагъына барып етер, деп умют этти.
лякин, аксине.
о бабасынынъ къулагъына келип тюшти.

Красный Мак коюне бармаздан яры ёлда Мемет бабасыны эвге кери къайтып.
автобус айдавджысынен дава къыдырмакъны файдасы олмагьанында къандырып олды, лякин бабасынынъ ачувы энди озь аилесине чевирильди.
Лена яхшы къыз олгъаныны, башкъа балалар Сафини таламагьанларыны, сыныфларында шимди башкъа къырымтатар балалары да олгъаныны анълатмакъ чареси биле ёкъ эди.
Гъадабындан аналарынен да зорнен лаф эте.
Лютфи исе Сафинен асыл да лаф этмей.

Красный Мак коюнде шимди бойле де проблем чокъ.
Милис хадимлери эр кунь голь янында ёлны къапатып туралар.
Мемет машинасыны бирде-бир ерге бармакъ ичюн айдап чыкъараджакъ олса, дайма къавгъа къопа.
Ерли сакинлер, чокъсу зиль сархош, келип, тизилип, мыскъыллай, къычырышалар.
Лютфи алевленип, котеклешмеге азыр.
Бабасы исе Лютфиге милис хадимлерининъ янына якъынлашмагъа биле ясакъ этти.

Автобус айдавджысынен олгъан проблемден эвель, милис хадимлери сельсоветтен онъа ресмий мектюп теслим эттилер.
Мектюпте олар эв къурып, яшамагъа азырлангъан ер къорукъ сайылып, къанунсыз запт этильгени ве бу ерни, эр алда, бошатмагьа меджбур оладжакълары беян этильди.
Анасынынъ бети:
«Мен санъа эвельден буны айтып анълаткъан эдим» — манасыны о къадар косьтермемеге тырыша ки, тап кулюнчли корюне.
Ибраим ве къартбаба джевабыны азырлап, меселелери Багьчасарайда бакъылып, бу тарихий ерге бирде-бир инсаннынъ акъкъы олса да, о къырымтатарларыики олгъаныны бильдирдилер.
Чюнки къырымтатарларнынъ кою мында тарихий заманлардан берли тургъан.
Ондан сонъ башкъа эмиетли бир шей олмады.

— Насыл да олса, о кимге керек?
— деди Лена бетинде игренч иле.
— Мында бир кимсе тарихнен я да онъа бенъзеген бир шейнен меракъланмай.
Мектюп язгъанларынынъ себеби — тезден турист мевсими башлана.
бизнес лараларыны джоймагъа къоркъалар.

Лена Лютфинен синъирлендириджи дереджеде бездирип, джильвеленип лаф этсе де.
Сафи оны сагъына.
Сыныфдашы Айшени де сагъына, Рустемни де сагъына.
Рустем оны бегенгенине аджайип, гизли, къуванч умют-дуйгъусы бар.
Вазиет айтылмайджакъ къадар адалетсиз.
чюнки Сафи янъы дост тапыл достлашкъандже, оларны джоймагъа меджбур ола.
Мектелтен башкъа бир кимсенен лаф этмеге де, бармагъа да ер ёкъ.
Бабасы Красный Мак коюне йибермей.
Багъчасараи пек узакъ.
Тек Мангъуп-Къале къала.

Кечкен сенеден къалгъан япракъ обалары арасындан бир кескин шытырды эшитильди.
Сафи абдырап, бир кереден токътады, аякълары кене де озь-озюнден чевирилип.
тар ёлчыкъ бою ашагъы алып чапты.
Зорнен токътап.
къаранлыкъ ичине тикилип бакъты.
Парлакъ, кенарлары сары козь, онъа бурулып бакъты.
Къаратавукъ токъталып, де бир козюнен, де дигер козюнен Сафиге тикилип бакъты ве кене де озь араштырмаларыны девам этти.
Сонъ мезар башташы устюне келип къонды ве гъамсыз бир йыр иджра этип, йылдырым киби тереклер ичине синъип кетти.
Мезарлыкъкъа насыл этип келип чыкъкъаныны Сафи озю де анъламады.
Мында тар ёлчыкъ бою чырмавукъ мыйычыкълары корюнмей.
Сафи оларны ёлдан ким джыйып темизлегенини меракъ этти.
Бойнунынъ арт тарафы санчып башлады.

Тар ёлчыкъ ёсун баскъан ве тертипсиз джайратылгъан мезар ташлары чевресинде айланып кете.
Не де олса, бу садедже тек ташлардыр, къараимлернинъ башташлары.
Олар о къадар къадимий миллет экен, бир кимсе не олар къайдан кельгенлерини, не де адларыны биле.
Лякин мында, къаш къараргъан заманда хаялетлер пейда ола, Сафи оны пек яхшы биле, чюнки олар Сафи ёлуны девам эткенини истемейлер.

Самаркъандда яшагьанда, о джаны истеген ерге бара эди.
Бутюн кунь достларынен кезе, базыда Ленараны да янына алып, чубар йипек антер кийген, бахарат ве нар саткъан къадынларнен алышвериш яла эди.
Истираат багъчасында, Шахи-Зинданынъ мавы къуббелери арасында, тегиз ёлчыкълар бою кезе — анда эр ерде озюни эвинде киби дуя эди.
Мында исе ёлнынъ бурулышына къадар бармагьа биле къоркъа.

Къырым Сафиге тариф этильген аджайип дияргъа бенъземей эди.
Къартбабасы айткъан икяелерининъ диярына кирмек ерине, онынъ дюньясы дёрт серс, яры-къурулгьан дивар, тар ешиль вадий, баарьде чамурлы ёллар дюньясына чевирильди.
Сафи ондан нефрет эте.
Ёлуны девам этмеге озюни меджбур этти.
Даа да узакьча, бир заманда эвлер ола бильген бир шейнинъ серс йыкъынтыларына кельди.
Олар Сафиге вадийде къалгъан уфачыкь эвлерини хош олмагъан суретте хатырлатты.
Тереклер ве чегерлер филислеп.
диварларнынъ къара оюлгъан тешиклеринден атылып чыкъкъан.
олардан сувукъ, куф къокъусы келе.
Сафиге кене де оларнынъ ичерисинден бир шытырды кельген киби олды ве о ерни, юреги къоркъудан чалаланып, чапып кечти.
Эгер де бу ер Рефатнынъ айкъан шеэри олса, о пек худжур.

Сафи бу ерни Лютфинен берабер зиярет этмеге ниетлене эди, лякин эвлери козь алдындан джоюлгъанынен.
о, бир сёз айтмаздан, башыны алыл, чыкъып кетти.
Мектепте олып кечкен меселени Лютфи бабаларына айтмагьаны Сафини къувандырды.
лякин о Лютфини саткъынлыкъта къабаатлагъан сонъ, Лютфининъ акълы ачувы Сафиге нисбетен даа да бетер олды.
Базыда Сафи оны зорнен таный.
Гъамсыз, мераметли агъасы нефрет толу инсан олып къалды.

Хаялетлер «Къайт артынъа!» — дел, фысылдай.
Эгер Сафи Джемиленен олгъан олса, я да Ленараны кездирип юрген олса, о, бу тар ёлчыкънынъ мудхиш сырындан, бельки де, меракъланыр эди.
Олар базыда, озь-озьлерини уркютмек ичюн, аждерхалар, я да къараман Алим акъкъында икяелер уйдура эдилер.
Амма бир озю кьалгьан сонъ, онъа бу ер пек дешетли корюнди.
Не де олса, Мангъуп-Къаленинъ тёпесине чыкьмагьа истеди ве энди арткъа къайтып оламай.

Тар ёлчыкь даа да тарлашты, чамурлы олды ве Сафи ашыкъкъаны ичюн тайып йыкъылды.
Агълайджакъ дереджеге келип, чамур ичинде ятып, кирли урбаларына бакъа.
О, асыл да не ичюн бу сеяатны башлады?
Гъалиба, о узакътан-узакъкъа кетти, бир кимсе де къайда кеткенини бильмей.
Языкъ ки, Лютфи онен кельмеди.
Языкъ ки, о аилесини асыл да ташлап кетти.

Ашагъыда, вадийде анасы ве бабасы Багъчасарайгъа энди барып чыкъкъандырлар.
Анасы поштагъа ашыкъып, Озьбекистангьа Ленаранен лаф этмек ичюн телефон ачкъандыр.
Бабасы исе достларынен корюшип, олып кечкен шейлерни ве къуруджылыкъ керестелернинъ фиятларыны огренедир.
Мангъупта къурулаяткъан эвлери бир кимсе беклемеген паалы фияткъа тюшти.
Девлетте турмаздан олып-кечкен денъишмелер юзь берип, фиятлар эп котериле бере.
Бабасынынъ ве Меметнинъ бетлери дайма сёнюк.
Макарон ве отьмектен башкъа ашамагъа шей ёкъ.
Къуруджылыкъ ишлери токътады.

Ёлчыкъ не ичюн чамурлы олгъаныны Сафи, ниает, анълады: алдында, терен таш къазанны толдурып ташып, чокъракъ фышкъыра.
Сафи турып, аякъларына котерильди, къолларыны ве къызаргъан бетини сувгъа далдырды.
Сув пек салкъын корюнди ве Сафининъ вуджудыны, башынынъ тёпесинден аякъларынынъ пармакъ уджларына къадар титретти.
Къалтырагъаны къалгъан сонъ Сафи чевречетни сукюнет баскъаныны апансыздан дуйды.
Сув яваштан акъа ве орталыкънынъ сагъырлыгъы даа да зияде ис этиле.
Къушларнынъ отькенлери биле эшитильмей.
Сафи къайтмагъа ашыкъты, сыдырылгъан аякълары агьырта, агъыр нефес алгъан давушы дюньядаки екяне сес.
Тёпеге алып чыкъкъан ёлнынъ уджу-сонъу корюнмеген киби келе.
Ёлчыкъ эп тарлаша, тереклер башынынъ тёпесини къапата ве кунь ярыгъыны йибермей, эр ерни ешиль къаранлыкъкъа чевире.
Къайда ве неге кеткенини озю де хатырлап оламай.
Ёлгъа чыкъкъанына бинъ пешман олды.

Апансыздан бутюнлей бам-башкъа дюньягъа аякъ басты.

Тереклер четке чекильди ве ачыкъ мейдан корюнди: къоджаман, кениш мекян.
Кунешли, парлакъ ер.
Байыр тёпеси аджайип зюмрют ешиль от килими иле ортюльген.
Беяз чечек йылдызчыкълары бурчакъ киби сепильген, хафиф рузгяр нефеси оларнынъ узеринде назик, ёргъунлыкъ бильмеген екяне бир сестир.
Сафи терен кокюс кечирди.
Байырнынъ орманлы джаплары ашагьы авдарыла, къа- . ранлыкъ ве сарп, лякин Сафи оларнынъ четинде турып, узакъкъа, авагьа бакъа.

Терен нефес кечирип, акъджигерлерине ава толдурды.
Насыл къоджаман месафелер!
Вадийлернинъ бири-бири артындан, бир-бири артындан, бир-бири артындан авдарылмасы, тик къаялар ве дагъ сыртлары кокнинъ даа да йымшакъ, назик ренкине бойсунып, кечмеси.
Гурь, шеффаф орман ортасында кузьгю киби гольчик парылдай, ве тамам алдындаки месафеде, дагъларнынъ ачыкъ мавы ренки кокнинъ куль тюсте ренкине чевирильген еринде бир сызыкъ йылтырай.

Сафи Мангьуп-Къаленинъ тамам биринджи ве экинджи бугъумлары арасына кельди ве шимди, санки дерсинъ, бириси къолундан тутып, юмрукъны артына, аджайип, юксек ешиль харабелернен нокъталанып, къобалар иле оюлгъан дияргъа алып чыкъты.
Беяз чечекпер аякъкъаплары тюбюнден янъыдан джанланып, атылып чыкъа.
Бир дирем сусамлар ве аджайип, дюльбер мавы чечеклер, юзюм салкьымы орькен устюне асылып къалгъан киби, насылдыр шифалы отлар тазе ве татлы къокъусынен сархошлата, башыны айландыра.

Сафининъ ёлунда сыгъыр да расткельди, о тюшюнджеге далып, отларны къоджаман, будюрли тилинен тартып узе.
Къобалар байырнынъ джапларында оюлгъан, бири-биринен къая ичинде кесильген мердивенлернен багълы.
Базы пенджерелери ве къапулары садедже юзлердже метр ашагьыда къалгъан ормангьа ачыла.
Эвель заманларда олар эвлер ве кильселер, шарап магъазлары, джамилер ве кенассалар олгъан.
Афсус ки, юзлердже йыллар бу эвлерде бир кимсе яшамагьан.
Эвельки эалиси оны садедже еллерге ве айдынлыкъ дюньясына ташлап кеткен.

Сафи тапкъан бир къобанынъ диварлары тос-тёгерек, табанында исе, легенлер киби бир шейлер оюлгъан; башкъа къобада дёрткоше сув толу гольчик бар.
Сафи къуванчындан онынъ четинде ёргъалады, дёртаякълады, тырмашты, бахткъа толды.
Лякин недир оны кене де эп алдгъа айдады ве, ниает, о энъ гузель къобаны тапты.

Къоба янындан, корьмейип енгилликнен кечер эди, чюнки къобагьа кириш ери башкъа бир, даа да кичкене къобада, табаннынъ кошесине такъылгъан бир тешикте ерлешкен.
Юксек бойлу я да шишман инсан бу тешикке кирип оламаз эди.
Лякин Сафи ашагъыдаки къобагъа атылып тюшкенинен, къуванчындан нефеси тутулды.

Къоба тамамиле тёгерек, таваны йымырта башы киби тёпеге ынтыла, оны екяне бир дирек бутюнлей тута.
Бир тарафында кенъ, таш скемле онъайтлы ерлешкен.
Онынъ узеринде бир къач кемер шекилинде дивар долабы ерлешкен.
Диварнынъ дигер тарафы пейджере олып ачыла, йыкъылмамакъ ичюн огюнде аякъ басмакъ ичюн ер де къалдырылгъан.
Пенджеренинъ тышында бутюн Къырым авуч ичинде ерлешкен киби корюне, онынъ назик ренклери кокке созула, яшамагъа бутюнлей азыр кичкене бир ода.
Тегиз кумюш ташларны ель тегизлеген, бир нокътасыз темизликте оданы тёгерек олгъаны, оны пек онъайтлы ве уйгъун косьтере.

Диварда бир къач долап тамам бир-эки шей тутмакъ ичюн япыгъан.
Таш скемле къая ичинде оюлгъан, санки дерсинъ, чокъ несиллер бу скемлелерде отурып, махсус Сафиге отурмагьа онъайтлы япып къалдыргъанлар.

Скемлеге отурып, Сафи озюни толусынен бахытлы ис этти.
Ниает, озь эвинде олгъаныны дуйды.
Не къадар Джемилеге я да Ленарагъа косьтермеге истегенини акъылына да кельмеди.
Мында бир кимсенинъ аягъы даа басмады: не анасы, не бабасы, не Лютфи, не къартбабасы бу ерни асыл да бир вакъыт анъмадылар.
Бу Сафининъ ери.
Мангъуп-Къалеге, ашагъыдан тёпеге бакъкъанда, насыл олды да, ондан къоркъты?
Сафи энди биле, бу ерге о дайма келип турар.

— Бу меним эвим — деди Сафи озь-озюне.
Сонъ мемнюн сеснен ве эминликнен къошты:
«Сафининъ эви».

## Къаянынъ дигер тарафы

— Сафинар!

Къартбаба кене де чагъырды, лякин Сафинар эшитир, деп умют этмеди.
Къартбабасыны корьмейип, тар ёлчыкъ бою чыкъып кеткени баягъы вакъыт олды, о исе, торуннынъ пешинден етип оламай, энди етип оламай.
Нефеси тутулды, йылларджа япкъан агъыр иштен, йылларджа чеккен яныкълардан, юреги кокюсинде зорнен выжылдай.
Къартбабанынъ акъылына о энди къарт олгъаны кельди.
Эр алда мен онъа не айтар эдим?
О берген суаллерге мен энди джевабыны да тапамайым.

Къартбаба таш устюне бир нефес алмагъа отурды.
Кене де акъылына: къартлыкъ белясы шунда ки, сен эр шейге джевабыны билесинъ, деген фикир кельди.
Санъа ишанып, ачыкъ-айдын козьлернен бакъалар.
Сафи бакъкъанда, бутюн икяелеримни ичип, ичип-юткъан киби бакъа, мен эр бир шейге джевабыны биле, деп умют эте, чюнки о шашмалагъан, шубеленген ве къоркъкъан вакъытларым олмай, деп беллей.
Сонъ бу балалар осип чыкъа ве тюшюнип башлайлар, Лютфининъ фикирине коре, меним эмиетли бир шейден хаберим ёкъ.
чюнки менде севги ёкъ, къуванч ёкъ, яныкъ агъырлары да ёкъ.

Базы фикирлери догъру; эксерий алларда, янълышалар.
Лякин бу янълышлыкъларны биз тюзетип оламаймыз, о затен тек омюрининъ кетишатынен багьлы.
Мен киби къарт инсан ве олар киби балалар арасында Мангьуп-Къаледен де юксек къаялар тура.

Къартбаба агъыртып тургъан кюксюни, оны къыздырмакъ ичюн къолларынен хачлап сарды.
Къушлар эп оте.
Янъы чыкъкъан япрачыкъларнынъ къокъусы тазе ве татлы.
Башы, къой терисинден япылгьан тёгерек къалпакъ ичинде, яваштан коксюне саркъып тюшти.
«Бир заманларда мен къаянынъ шимди олар тургъан тарафында эдим, Мангъуп-Къаленинъ устюне алып баргъан тар ёлчыкъта тамам олар киби къуванчымдан, севгиден ве къоркъулардан патлайджакъ киби ола эдим.

Бала олгъанымда, мен бу ёлны он беш дакъкъада кечип, тёпеге чапып чыкъа эдим.
Башымызгъа эр саниеде бомба тюшмеге мумкюн эди, я да учакъ урулып патламагъа...
Партизанлар Алим айдамакъ киби орманларда сакълана эди; меним Сафинарым да мени беклей эди.
Эй, Аллам, о заманда яшамагъа не къадар зевкълы эди!

Шимди мен Мангъуп-Къалеге алып баргъан ёлдам, лякин къаяны дигер тарафындам.
Мен бильмейим тёпеге чыкъмасы не къадар вакъыт алыр; акъылыма кетиргенде биле, аякъларым агъыртып башлай.
Аякъларымдан да зияде, юрегим къалтырай.
Къырымда чокъ шей денъишкен.
Не къадар шей омюрлик гъайып олгъан.
Бу ёлчыкътан тёпеге котерильмеге къоркъам, эгер де, эгер де...»

— Къартбаба!

Къартбаба абдырап уянды.
Къаршысында Сафи раатсызлыкънен бетине бакъып тура.

— Насылсынъыз, къартбаба?

— Мен олгьаны-оладжагьы къарт, ахмакъ адамым, — джевап берди къартбаба.
— Даа бала чагъымда, бу ёлчыкътан чапып кеткенде, ихтияр Гульнар тата, къолундаки ёсун ве дивар сармашыгъы иле къараим мезарларындан айланып бакъып манъа къычыра эди:
«Не о къадар чапасынъ, къабакъбаш?
Бильмейсинъми, МангъупКъаледе бир шей, бир вакъыт денъишмей?
Даа да зияде ашыкъып чапсанъ, келеджегинъни озып кечерсинъ!» Бу сёзлер меним аркъамны, не ичюн бильмейим, буз-бузлата эди.

— Не де ошлу шей айта, — деген тюшюндже Сафининъ акъылына кельди.
Оны къайда чыкъып кеткенини къартбабасы сорамаз, деп умют этти.
Лякин айны заманда меракъ да этти.
Гъалиба, биринджи кере къартбабасы Мангъуп-Къалени бала олгъан икяелеринде анъды.

— Я сиз не ичюн ёлчыкъ бою чапып юре эдинъиз?

Къартбаба бир кереден таш кесильди:
«Мен ушюдим.
Эвге къайтмагъа да вакъыт кельди».

Сафи боджалады.
Къорантасы олгъан ер онынъ эвидир, эвге къайтмакъ.
даваларгъа къайтмакъ.
демектир.
Сафи къобаларда ис эткен темиз, бир шей бозмагьан къуванч ташкъынлыгъыны текаран даа девам этмесини ве бу къобалар киби темиз ве ачыкъ-айдын икяе динълемесини арз этти.

— Башта бир икяе айтып бермезсинъизми?
Ялварам!

Къартбаба Сафининъ онъа умютнен бакъкъан юзюне козь ташлады.
Кокюс кечирил, еринден турды, сонъ кене чёкип, Сафини тизлерине отуртты.

— Мангъул-Къаленинъ тёлесинден биз бутюн Къырымдаки дженкни сейир эте эдик.
Немселернинъ анда тёпеде, арбий базалары ерлештирильди.
Шу ерден чокъ шей корюнгенини олар да анъладылар.
Лякин олар бир вакъыт биз къадар эр шейни корьмедилер, чюнки баскъынджы эдилер; бу топракъ оларнынъки дегиль эди.

Къартбаба джебинден чубугъыны чыкъарды, дикъкъатле онъа бакъты, сонъ кене де ерине къойды.

— Мангъул-Къаленинъ тёпесинден танкке снаряд ташланылгъан ерде, патлав къырмызы ве сиях ачылгъан чечек киби корюне, бирэки дакъкъадан сонъ исе, патлавнынъ гудюрдиси де келип ете эди.
Де анда, де мында янгъан орманнынъ портакъал тюсте ялынлары кокке котерильгенини коре эдик.
Эписинден яхшы учакълар корюне эди.
Олар ашагьыда, вадийде, бизим астымызда, вызылдап уча, Совет Бирлигининъ учакълары къанатларынынъ уджунда къырмызы йылдызларынен, фашистлер исе, къанатларында къара хачларынен ола тургъан.
Биз яхшы биле эдик — ашагьыда, вадийде аналармыз ве къартаналармыз башларыны ястыкъларнен къапатып, Къурандан дуалар окъуп, сакълана эди.
Мындан, юксектен, биз учуджыларнынъ ве атыджыларнынъ башларыны коремиз; акъылымызгъа текаран даа чабик олсакъ, эгилип, бетлерине тюкюрмеге мумкюн, деген фикир келе.
Олар исе, башларыны котерип, юмрукъларыны бизге косьтерип, сёгюнчлер ягъдыра...
лякин биз бир вакъыт о къадар чабик оламадыкъ.

— Ошлу, — деди Сафи.
Дженк эглендже олмакъ мумкюнлиги бир вакъыт акълыма кельмеди.

— Ойле олды.
Языкъ ки, 1944 сенесининъ сонъунда бизни рухландыргъан бир кимсе, бир шей къалмады.
Дженкнинъ башында Совет ордусы чыкъып кетип, бизни немее баскъынджыларына къалдырды.
Шимди исе, немселер арткъа чекилелер; насыл да олса, бир кимсенинъ сёзлерине биз энди инанмай эдик.
Зевкъымызны бирдебир учакъ, къырмызы йылдызлы я да къара хачлы олсун, козь къамаштырыджы алда этрафны ярыкълатыл, атешлер ичине къалып, ерге тюшил патлагъанында корьмеге башладыкъ.
Сабаларнынъ биринде Советлер учагьы урыл тюшюрильди...
тамам бу ерде.
Эбет, о биз отургъан ерде олмаса керек.

Къартбаба чевре-четине, санки чокъ йыллар эвельси олыпкечкен къазанынъ излерини къыдыргъан киби, бакъты.
лякин назик кокке тикленген баарь япрачыкъларындан гьайры, бир ерде, бир шей тапамады.

— Учуджынынъ ларашюти «таре» этил, ачылгъаныны ве буюк бир мантар киби асылып къалгъаныны корьдик.
Сонъ учакъ патлады ве шу патлав парашютны экиге болип-йыртты, Али Меметовнынъ юзюмликлерине таба алып-кетип ташлады.

Немселер учуджыны юзюмликлер ичинден тапып алды ее эвимизге кетирдилер.
Онынъ эки аягъы да сыныкъ, бутюн агъызы къырыкъ тиш толу эди.
Немселер уфакъ торбачыкънен манка курьпеси де кетирдилер, биз бу сонъки меселеден пек меракъландыкъ, чюнки ашап тоймакъны айларджа не олгъаныны бильмей эдик.
Немселер, учуджыны яхшы бакъынъыз деп, насиатладылар.
Онъа бир шей олса, башынъыз белягъа къалыр, дедилер.

— Не ичюн учуджыны сизге кетирдилер?
— меракъ этти Сафи.

— Анам бакъса, учуджы сагъ къалыр, ольмез, дедилер.
Олар буны пек яхшы анълай эдилер.
Эвимизде яшагъан немселерден бирисини партизанлар къуршунлады.
Анам оны бакъыл, тедавийледи ве аякъкъа къойды.
Анам яралангъан Къызыл Орду аскерини де бакъыл аякъкъа турсаткъаныны немселер ойле де бильмеди.
Аскер 1941 сенеси, Къызыл Орду кери чекильгенде, яраланып къалды.
Ормандан кельген хаста партизанларны да бакъыл, тедавийлей эди.

Биз дженкке тёпеден, Мангъуп-Къаленинъ юксеклигинден бакъкъан киби, анам да, раметли, фаркъ этмез эди, бу учакъ къызыл йылдызлымы я да къара хачлымы.
Меним ичюн де фаркъ этмей эди.
Чюнки Советлер де, фашистлер де — эписи бири-биринден бетер эди.
Лякин раметли анам, олар эписи яхшы адам олгъанларына инана эди.
чюнки олар азап чеке ве мераметликке мухтадж эдилер.

— Къарт-къартанам акъкъында айтасынъызмы?
— сорады Сафи.
— Баягъы яшта олгъан Сейт-Аметке эвленген къартанаммы?

Къартбабасы бир заманларда Сейт-Аметнинъ такъдирини икяе эткенде, мераметлик акъкъында бир икяе даа айтып бермеге сёз берди ве тамам шимди Сафининъ акъылына о тюшти.
Бельки, тамам бу икяедир?

— Девам этинъиз.

— Анам совет учуджысына ирмик курьпеси боткъасыны тобан чёпчигинен ашатты.
Немселер исе бу торбачыкътан не къадар курьпе ашалгъаныны ве совет учуджысы не къадар тез тедавийленгенини тешкерип бакътылар, санки дерсинъ, бу эки адисени бири-бирине багъламакъ ичюн бир олчюси бар эди.
Шу учуджы оларгъа не ичюн о къадар муим экенини мен бир вакъыт анълал оламадым.
Менден чокъ буюк дегиль эди.
Бир-эки куньден олюмден къайтып, этрафкъа бахтсыз, айдын козюнен бакъа.
эр бир эшиткен давуштан исе абдырай эди.

Акъылыма партизанларны беклейдир, деген фикир кельди.
Лякин, бильмейим, къуртарырлар деп, умют этими, я да атып ташлайджакъларында эмин эди.

Торбачыкъ бошагъан сонъ, немселер келип, бу инсан озю де торба олгъан киби.
арбий юк машнасына котерип аттылар, санки бутюн ашагъан ирмик курьпесини бир савуттан дигер савуткъа авуштырдылар.
О. баланы алып кеткенлеринде, анам артындан агълады.

Къартбаба огге эгильди:

— Манъа эписи бир эди.
Бу дженк.
Немселер бизни Советлерге къаршы къулланмакъ макъсадынен сёз берип.
ишандыра эди, Советлер исе, къайтып кельгенде бу сёзлерни бизни мындан эбедий ёкъ этмек ичюн къулландылар.
Мен буны шу дакъкъасы анъладым.
Озюмизден гъайры къырымтатарларгъа шу заман къол узатаджакъ инсан олмады.
Къызыл Орду Къырымны къайтарып алгъан сонъ, койлеримизге кирди ве совет учуджысыны ким немселерге туттыргъаныны сораштырды.
Ирмикни ашатып бакъып, беслеп, омюрини ким сакълагъаныны сорадылар.
Биз, къырымтатарлар, эпимиз бирликте омузларымызны сыкътыкъ.
Биз бир шей бильмеймиз.
Акъылымызда ёкъ.
Койде бир кимсе анама пармагъыны косьтерип, бильдирмеди ве онынъ ичюн Али Меметов ве Мурат эмджем козюмиз алдында къуршунгъа тизильдилер.
Бир афтадан сонъ келип, эпимизни сюргюнликке огъраттылар.

Сафи башыны тёбен алды.
Икяе оны теляшландырды.
Бу энди ' зевкълы дегиль, яныкълы олгъанына да толусынен эмин дегиль.

— Сонъ, учуджыны бакъып, ананъыз ярамай яптымы?

— Я сен не тюшюнесинъ?

— Бильмейим.

— Анам мераметликни бир вакъыт унутмады.
— деди къартбаба.

— Меним курешим къырымтатарлар ичюн, Ватан топрагьы ичюн.
Мен оны бутюн омюр бою, он еди яшымдан алып бардым.
Топрагъымдан айырылгъан вакътымдан берли алып барам.
Шимди бабанъ бу курешни алып бара, Сафи.
Агъанъ да.
Анамнынъ куреши исе башкъа эди.
Анамнынъ куреши — мераметлик куреши эди.
О, оны бутюн омюр бою алып барды.
Шу немее аскерини тедавийлегенде де, совет учуджысыны бакъкъанда да, бир кимсе, бир ерде айны бу мераметликни Хатиджеге ве партизанларгъа косьтерер деп, умют эте эди.
Голодная Степь лагеринде кьаравуллар мени котеклегенде, анамны кене де бу умюти бар эди.
«Огълум Асим, сенинъ бабанъ апске алынгъанда, айны шу умютнен яшады.
Анам раметли олды, лякин билем, бу ёлны о ташламады.

— Не ичюн?

— Чюнки юрегимде санъа айны шу умютим бар.
Насыл да олса, Сафи, бизге тек мераметлик къала.

— Сиз Андрей косьтерген мераметликни айтасынъызмы?
— Сафи аякъкъабынынъ уджунен ерни тюртти.
— Бабам оны севмей, чюнки о рус.
Ленаны да бир вакъыт бабам бегенмез.
Мен белледим, сиз ойле дегильсинъиз.

«Къартбабам айткъанына коре, бабам къырымтатарларнынъ акълары ичюн куреш алып бара.
Мен озюм де.
анам да бу курешни алып барамызмы?» — шубенен тюшюнди Сафи.
О анасы ве бабасы айткьанларыны дайма догъру олгъанына алышты (тек Джемиленен джумаэртеси акыиамы киногъа бармагьа рухсет берильмегени, я да къулакъларны тештирмеге, я да Лютфи Ларисанен бир ерге кезмеге баргьаны бу сырагьа эбет, кирмей).

Омюр бою Сафи айтылгъан муим меселелер узеринде шубеленип, керекмеген суаллер бермеди: Сафи къырымтатар къызы, онынъ эви мында, Къырымда олгъаны ве энъ муим вазифеси къайтып келип, Къырымны талап этмеси олгъаныны биле.
Шимди исе, о бир шейде эмин дегиль.
Насыл ола да, Къырым акъикъий мекяны ола.
О мында бир шейни ве бир кимсени бильмей де?
Лена ве Андрей исе бутюн омюр мында кечирдилер.
Сафи къартбабасы башкъа бир икяе, рухландыргъан икяе айткьаныны истер эди.

Къартбаба аякъкъа котерильди, къатып къалгъан кемиклерининъ агърысындан бетини сытып, бурюштирди.
Сафиге къолуны узатты.

— Айды, кеттик.
Къайтмагъа керек — Торунынынъ теляшлы бетине бакъкъанда, къартбаба, Сафи не акьында тюшюнгенини пек яхшы тасавур этти.
О энди етишкен къыз олаята.
Лякин бу меселени Сафи озю анъламагъа керек.
— Сен меним икяелеримни динълеп, осипбуюдинъ, ве шимди озюнъ тизген икяелернинъ муэллифи оладжанъ.
Бутюн бу йыллар биз, къырымтатарлар, эвлеримизни кечмишимизде, икяелеримизде ве хатырларымызда къурдыкъ.
Бутюн бу Къырымгъа къайтмакъ куреш йыллары санки дерсинъ, Мангъуп-Къалеге алып баргъан ёлчыкъта япылгъан адымлар, телюке, эеджан, къоркъу иле толу ве онынъ сонъунда, тамырларымыз олгъан еримизге умют, тамам генчлик вакътымда мени беклеген Сафинарыма чапкъан ёлум киби.
Лякин онынъ сонъунда бизим келеджегимиз бар, мен исе, бу келеджекте ёкъым.
Пек чокъ шей денъишти; мен къаяны башкъа тарафында къалдым.
Истикъбаль исе, балаларгъа къала.

## Сен денъизни асып да корьдинъми?

Бир афтадан эр шей денъишти.
Тамам биринджи майыскъа якъын кок тюрленип, ачыкъ мавы тюске чевирильди.
Кунеш парылдай ве 1-нджи Майыс байрамына харабелерге туристлер келип башлады.
Базылары зумрут ешиль голь янында машиналарыны токътаттылар; чокъсу исе, пияде, аркъа чанталарыны асып, юкъламакъ торбаларыны, гитараларны алып ве сув шишелеринен юкленип, кельдилер.
Олар яш ве шенъ украинлер, руслар, Киев я да Москвадан кельгенлер, голь янында ишаретлерни, къырымтатар эвини ве чадырны корип, шашып къалалар.
Базылары чевирилип, артларына кетелер.
Базылары исе, вадийге таба тюшелер ве шашкъынлыкътан да зияде оларда меракъ устюн ала, чюнки уджуз, лезетли емек ашамагъа имкянлары пейда ола, анамызнынъ талдалы чайханесинде ясланып, кейфленип чай ичмеге де мумкюн ола.
Шимди энди, бабагьа сыра кельди юзюнде:
«Мен санъа айткъан эдим», деген чырайны анагьа пек косьтермейип, ашыкъып, даа бир чайхане къурмакъ керек олды.
Сонъки параларыны алып, Мемет Багъчасарайгъа керекли емек махсулатларны ве тапкъан киби олса, озьбек чайниги ве пиалаларны алмагъа ашыкъты.
Лютфи ашагьы-юкъары чешме сувуна чапкъа-. лай.
Анасы ве Сафи согъан догърай, пахлава ве къурабие япалар, Ибраим ве къартбаба бири-бирини денъиштирип, чиберек къызарталар.
Рефат къоджаман пиляв чоюнлары янында айлана, о пек яхшы ашчы олып чыкъты.

— Языкъ ки, мен бу сонъки эки ай ичинде сени яхшы, темеллисинен билип оламадым, — эриштире оны Сафининъ анасы.
— Токъта сен, къызлар эписи бильсин де, олар санъа акъайгъа чыкъмакъ ичюн сырагъа тизилирлер.

Туристлерден пара токътамаздан тамып тура.
Лякин туристлернен берабер ерли зали де Къаралезден келип башлады.
Голь янында бир къумач тёшеп, устюне лимонад шишелери, эвде япылгъан шарап, отьмек, пряник ве печенье сатмагьа ерлештилер.
Олар келеяткъан туристлерни биринджи олып къаршылайлар.
Сонъ баба ёл янында янъы ишарет тикледи.
Бу ишарет бутюн наразылыкъ ишаретлеринден балабан олып, анда бойле хабер бильдириле эди:

«КЪЫРЫМТАТАРЛАРНЫНЪ МИЛЛИЙ ЕМЕКЛЕРИ: ЧИБЕРЕК, ОЗЬБЕК ЕМЕКЛЕРИ: ПИЛЯВ, ЧАЙ»

Вадийге тараф косьтерген окъчыкъ да чыздылар.

Туристлер Къаралезнинъ сатыджылары янларындан кечип, мында келип башладылар.
Бир кунь кечкен сонъ ишарет ёкъ олды ве Лютфи оны гольде бет тарафы сув ичинде ялдагъанда тапты.

— Айттым да сизге, бизнес параларны джойгъанларына яналар.
— деди Лена.
Вадийге Лена да кельди.
бир шеи сатмагьа ниетинен дегиль, садедже туристлер арасында салланып юрмек ичюн.

— Красный Макта джан сыкъысы; Аллагъа шукюр туристлер келе.
мында Сафи де бар, — анълатты о.

Лякин Сафининъ фикирине коре, онынъ эсас макъсады Лютфинен корюшип, лаф этмектир.

— Бизни бу ерде тиджарет япмагьа олардан зияде акъкъымыз бар.
Бу бизим коюмиз эди, — Лютфи Ленагьа гъазаплы назар ташлады.
— Яхшы бизнес къурып олмагьанлары.
оларнынъ къабааты.
Сыджакъ емек ве чай сатып башламакъ бизим ишимиз.
Къырымтатарлар эр вакъыт тез топланып, тешкиль олуна эдилер ве бу себептен сиз бизден къоркъасынъыз.

— Насыл да олса, фикирлерни бильсенъиз, яхшы олур, — деди Лена, тюшюнип-ташынып.
— Айтаджагъым, Адым-Чокъракъ сизинъ коюнъиз олгъаныны билем, лякин Красный Мак бизим коюмиз, бизге де яшамагъа керек; сиз исе, бир кимседен сорамайып, мында кельдинъиз ве ерлештинъиз.

— Сорадыкъ!
Бабам бу арам акимиетке секиз айдан берли бизим топрагъымызны къайтарып алмакъ макъсадынен мураджаат эте, яшагъан озь эвлеримизни...

— Башымны кутьме!
Керчектен де, Лютфи, сен лаф котермейсинъ.
Бир кереден къызышып кетесинъ.

Эгер бирде-бир къараим я да дигер миллет векили апансыздан пейда олып, бу ерге бизим акъкъымыз бар, сенинъ исе.
бу ернеи асыл да бир алып береджегинъ ёкъ.
десе, сен не айтыр эдинъ?

— Не ичюн ойле айтаджакълар?
— Лютфи апансыздан кулюмсиреди.
— Олар эписи бу хаялетлер толу мезарлыкъта комюльген яталар.

— Бу мезарлыкъта хаялетлер ёкъ.

— Бар.
Ялынъыз къырымтатарлар бу мезарлыкълар янында яшамагъа джесюрлик косьтерелер.
Сиз.
руслар, пек къоркъакъсынъыз.

— Э, догъру...
— Лена кене де джильвеленип, бир топ пападиени Лютфиге фырлатты.

Кунь къыздырып башлагъанынен отлар ичинден чешитчешит янъы чечеклер пейда олып башлады.
Шимди эв ве чайхане дюльберден-дюльбер чечек орьтюли чайыр ве ачкъан емиш тереклернинъ беяз япрачыкъларынен къаплангьан чименлик ичинде къалды.
Енгиль ельчик эскенде Мангъуп-Къале орманынынъ япрачыкълары йылтырай.
нур сача, тёпеде къаяларнынъ башы кескин кумюш киби парылдай.
Сафи ёлнынъ бурулыш ерине, къая ичиндеки козьни сейир этмеге сыкъ-сыкъ барып тура.
Сема къая арасындан корюнип.
Самаркъанд мусульман джамилернинъ унутылмаз мавы кираметлерини анъдыра.
Ёл бою тёпеге кеткен туристлерге, Сафи раатсызланып, пахыллап бакъа.
Онынъ къобасыны, онынъ эвини бир кимсе тапамаз, деп умют эте.
Эр алда, олар къоджаман чанталарынен ве гитараларынен къобанынъ киришине сыгъмазлар.

— Эй, Сафи!
— таптады Лена омузыны.
— Сен, асыл да, денъиз корьдинъми?

— Тек тёпеден, учакътан.

— Билесинъ, бир-эки куньден эмджем Алупкагьа кетеджек.
Балалары анда татильде раатланалар.
Истесенъ, сен де кель.
Денъизге барармыз.
Не дейсинъ?

Денъиз...
Сафининъ акъылына бир кереден учакътан корьген, къабарып тургъан килим кельди.

— О!
Мен пек истер эдим.
Лякин бильмейим, йиберерлерми?

— Не ичюн йибермезлер?
Тек бир куньге де!

Сафи анълатып оламады.
Лена эписи бир анъламаз, чюнки бутюн проблема Лена рус олгъанында: оны кене де джаны агъыртыр.
Джевап ерине:

— Шимди мында пек чокъ ишимиз бар, бир дакъкъа вакътымыз ёкъ.
Мени бир озюмни бир ерге йибермеге де истемезлер, — деди о.

— Лютфи де бизнен барар, — бир кереден патлатты Лена.
— Вай, билесинъми даа не?
Эмджемлернинъ эви янында къарт рус адамы яшай.
О къырымтатарджа лаф эте.

Мешур тылсымджы шляпасындан къоян чыкъаргъан киби, о Сафиге бакъты:
«Керчектен де.
Инсан пек ихтияр ве дайма къырымтатарлар мында яшагъанда, дурум насыл олгъаныны айтып тура.
Сиз корюширсинъиз ве сонъ эпимиз денъизге барармыз».

— Мен къырымтатарджа лаф этмейим.
Лютфи де лаф этмей.

— Ойле олса, къартбабанъны да ал, — къолуны саллап, къошты Лена.

* * *

Эки кунь сонъра вадийлеринден чыкъып, Къаралезни кечип ве даа да узакъ о тарафкъа кеткен сонъ, Сафи юреги ачылгъаныны дуйды.
Пейджере янында, арттаки скемледе Сафи, сонъ Лена, онынъ янында Лютфи отуралар.
Кунешли юзюмликлерни кечтилер, юзюмликлер созулгъан теллерни ана-мына етип, къапатып башлагъан, сонъ таш ёлгъа чыкътылар ве тезден козьлери огюнде мухтешем, йипек къумач мавы феза пейда олды.
Лютфи пенджересини ачты, денъизден эскен тазе ельчик машинанынъ ичини туз ве чам тереги къокъуларынен толдурды.

— Фантастик аджайип къокъу!

— Озон — деди Лена, озюни икмет саиби косьтеререк.
— Инсангьа керчектен де пек файдалы.
Оны руслар кешф этип чыкъарды ве Къырымгъа кетирди.
Уф!
Шу лафны кене де башлама!

Лякин Лютфи тек кульди ве Ленаны чимчеп алды.
О да къайтарып, ойнакълап, Лютфини чимчеди.
Мангъуп-Къале артта къалгъан сайын, Лютфининъ кейфи эп котерильди ве Ленаны ашаламакъны токътатты.
Лютфи аман-аман озюнинъ эски гъамсыз яшлыгъына къайтып башлады ве Сафи шашкъынлыкъ иле Лютфи вадийни, тамам Сафининъ озю киби, не къадар нефрет эткенини, анълады.

Лютфи Къырымда мектепке асыл да барып оламады.
Бир кимсенен достлашмагъа вакъты да къалмай эди.
Дайма буюклернен, къуруджылыкъта мешгъуль.
Бичаре Лютфи, Мангъуп устюндеки къобалардан хабери биле ёкъ эди.
Сафи исе, чаре тапкъанынен, анда къачып кете.
Фурсат тапсам, айтырым, деп кельди акъылына.

Сафи текаран огге эгильди ве къолларыны къартбабасынынъ омузларына къойды.
Шимди паралары пейда олгъан сонъ ве керестелер алып, къуруджылыкъны девам этмеге чарелери олгъан сонъ, бабасынынъ кейфи кене де котерильди.
Бунъа бакъмадан Сафи Ленанынъ даветини сеслендиргенинен, къашларыны сытты.
Къартбабасы исе, барып рус къомшусынынен корюшмеге къарар берди ве бир даа бу меселе музакере этильмеди.
Сафи Къартбабасынынъ къарары не себептен олгъаныны юрегининъ ичинден дуйды, о рус къомшусынен корюшмек дегиль де.
Сафиге денъизни косьтермек.
чюнки буны не къадар арз эткенини анълады.

— Сагъ олунъыз.
къартбаба.
— яваштан къулагъына фысылдады Сафи.

Къартбаба узанып.
омузыны таптады.

— Игорь Петрович сагъ олсун.

— Сиз де сагъ олунъыз.
Янымда аркъадаш олса.
эр вакъыт къуванам

Ленанынъ бабасы эки къолуны да дюменден узил, авада саллап, миннегдарлыгъыны бильдирди.

— Ооп!

Машина ёлдан бурулып кетти ве зорнен догьрулды.

Ленанынъ бабасы куньде къараргъан ве бети къызнынъки дайын сепкилли, лякин къызындан баягъы шишман.

— Алупкада сонъки кере не заман булундынъыз?

— Аман-аман элли йыл, — сёнюк сеснен джевапланды къартбаба.

— О къадар чокъ!
Мен беллесем, сиз оны пек денъишти, дерсинъиз.
Коммунистлер идаре этил, къолда туткъанда, о пек дюльбер эди.

Эр шейни алмагъа чаремиз бар эди; эр шей яхшы тешкиль этильген эди.
Эпимизнинъ мунтазам суретте татиллеримиз ола эди; шимдики етишмемезликлер, ярынгь сёндюрильмеси, ишсизлик ич олмаз эди.
Бутюн Къырым киби, Алупка да озь сыфатыны джойды.
Бутюн бу бизим лянетли мемлекетимиз киби...

— Ла-ла-ла, — яваштан мыдырданды Лена.

— Перестройка бизге Къырымгъа къайтмагъа фурсат берди, — озь наразылыгъыны бильдирип, арт скемледен къошулды Лютфи.

— Ла-ла-ла, — Лена козьлерини акьайтты.

— Сизде Алупкада але даа достларынъыз я да сой-сопунъыз бармы?

— Бир кимсе ёкъ, эписи кетти, — айны шу сёнюк сеснен девам этти къартбаба.
— Аман-аман элли йыл эвельси раметли бабамнынъ агъасы истираат багьчасы янындаки эвде яшай эди.
О. Къазахыстангьа сюргюн этильди.

— Керчектен де, баба, бир абдал шейлер сорайсынъ, — бабасынынъ башына яваштан къол къакъты къызы.
— Билесинъ де, бутюн татарлар сюргюн этильдилер.
Сонъ насыл ола да, мында бир кимсе къаладжакъ?
Башынъны текаран чалыштыр.

Сафи шашты.
Бабасынен бойле лаф этмеге акъылына биле бир вакъыткельмеди.
О, озю-озюне арсызланып, суаль берди:
«Бу мы экен бабасы о къадар къаршы чыкъкъан «рус ахлягъы»?
Лякин Ленанынъ бабасы, гъалиба, къызынен бойле шекильде лаф этмеге алышкъан.

— Айды, олды, олды, — пысты бабасы.
Гъалиба, озь ёлдашларынен не акъкъында лаф этджегини керчектен де бильмей.
Онынъ шубели козьлери Сафини ве, Ленанынъ дигер тарафында отургъан Лютфини, сынап бакъкъаныны Сафи кузьгюде корип тура.

— Билесинъизи, сиз Аркадий Якубовични бегенирсинъиз.
Аджайип къарт, онынъ зеини китап киби зенгин.
Сизнинъ тилинъизде ойле бир патырдай, лякин апайы кечинген сонъ, лаф этмеге инсан къалмады.
Лаф сырасы, о да истираат багьчасы янында яшай.

О истираат багьчасы янында дегиль, тамам къартбабанынъ эмджеси яшагъан дюльбер гюльгюли ренкке боялангъан эвде яшай эди.

Къартбаба, гъалиба, нутукъ къабилиетини джойды.
Машина ичинден чыкъып, чевре-четни козьден кечирип, озь-озюне сомурданды:
«Баштаки киби.
Тамам баштаки киби...».

Босагъадан бир оба шишман ве тамам Игорь киби сепкилли адам, кулюшип ве къычырышып, тыгъырланып чыкъты.
Башкъа къапуда исе, пек къарт инсан пейда олды.
Шаматалы къомшуларына макъуллемейип бакъты ве сонъ машина янында эвге бакъып къалгъан къартбабаны корьди.
Бети яваштан шашкъын кулюмсирев иле ачылды.

— Селям алейкум, — деди рус къарты темиз къырымтатар тилинде.
— Хош сефага кельдинъиз!

Эки къартны лаф этмеге къалдырдылар.
Олар хошлана-хошлана къырымтатарджа лаф этип, печеньенен чай ичтилер.
Лена озь эмдже ве тизе балаларынен ашагьы, денъизге таба ёл алды.
Алупка гуль ичине комюльген, олар электрик лампа диреклеринден, исарлардан аджайип шеляле шекильде асылып тура.
Сафи энди къартбабасынынъ икяелеринде тарифленген Къырымына инанмайып башлагъан эди, лякин бу гуллер, къартбабасы тасвирлеген киби, юкълатаджакъ дереджеде татлы къокъу сача.
Уфачыкъ боялангъан, кираметли шеэр эвлери бири-бирине о къадар сыйыкъкъан ки, санки дерсинъ, тюртюшип, ашагьы денъизге тайып тюшмеге азыр, лякин пенджере первазларында ве софаларда къызынгьан мышыкъларнынъ бир шейден къасевети олмайып, созулып раат яталар.

— Ялынынъ бу тарафында хусусий микроклимат мевджут; бу себелтен гуллер бойле эрте ачты, — анълатты Лена.
— Бунъа бакьмадан, денъизде ювунмагъа даа пек эрте, о сувукътыр.

Сафи исе ойле тюшюнмей.
О, Озьбекистаннынъ яз чиллесинде биле дагъ бузлары киби сувукъ ве ешиль ренкте, чабик озенлерге алышты.
Ленанен аякъкъапларыны чыкъарып, инанылмайджакъ мавы денъизге далгъанда ве къаяларгъа тырмашкъанда, бу фикирни Ленагьа бильдирди.
Къаяларнынъ джапларына сув урулып шувулдай, фышкъыра, шапырдай, лякин сув ичинде оськен сув ёсуны, йымышакъ ешиль сув ичинде яваштан саллана, санки дерсинъ, башкъа, юкълаткъан везинге динълене.
Юзьлернен кучючик къырмызы ве къаверенки къыскъачлар четлерге, чатлакъларгъа сычрай ве анда тынчланып, ичлерине сыджакъны, куньде къызгьан таш киби чекип, кене де сюйрекленип чыкъалар.
Ленанынъ къардашлары атылып, оларны туталар, Ленанынъ бети алдында саллайлар.
Бурнуны тырнагьанда, о тал выйкъылдап башлай.

Олар учь огълан, энъ яшы Ленаранынъ яшында, энъ буюги Лютфи яшында я да бир яш кичиктир.
Сафи анасы болип азырлагъан ашайджакъ ашларыны чыкъарып кьойгьанда, олар джийренип бакътылар.

— Бу не?

— Къокъусы худжур.

— Колек емеги киби.

— Бу да копек тезегине ошай.

Сафи шашып кобете тилимлерине ве чурчхелагъа бакъа.

(Чурчхела пек лезетли ве озьгюн гурджи миллий татлы емеги (десерт).
О пек файдалы, чюнки тек табиий ашайт малларындан япыла.
Шекерсиз, джевиз ве къоюртылгъан мейва шырасыдыр.
— тердж.).

Анасы кобетени махсус, этнинъ паалылыгъына бакьмайып, пиширди.
Томар-томар, суджукъкьа бензеген чурчхела, тап Озьбекистанда пек леззетли емек сайылгъаныны эписи яхшы биле.
Афталарджа тек макарон ве пирнич ашап яшагъан сонъ, бу акъикьий байрам деп, саймагъа мумкюн.

— Истемесенъ, ашама.
Меним ичюн айткъанынъ бир капик.

— Не джойгъанынъызны озюнъиз де бильмейсинъиз, — Лена чурчхела парчачыгъыны алды.
— Экинъизни де бир дирем джесюрлигинъиз ёкъ.
Сизлерни Озьбекистан ортасына кетирип атсалар, бакъайым, не япар эдинъиз.
Деве корип, выйкъылдап къачарсынъыз.

Лена яваштан бир локъмачыкъны чимчип алды.

— Насылдыр худжур келе...

— Озьбекистанда деве бармы?

Энъ кичкене огъланчыкъ Сафининъ бетине дикъкъатнен бакъа.

— Сахрада.
Базыда шеэрде де корьмеге мумкюн.
Олар тюкюрелер.

— Деве тезеги...

Ортанджы огълан бир даа чурчхела парчачыгьыны пармагъынен игренч иле тюрти.

— Керчектен де, о текаран тезекке ошап келе.
— меджбур олды итираф этмеге Сафи.

— Сен къайдан билесинъ?
Чокъсу адамлар о неден япылгъаныны анълап оламай, Асылында исе сен тюшюнгенинъ киби ярамай дегиль.
Оны сыджакъ виляетлерде яшагъан халкъ ашай.
Сахраларда кочебелер оны тек девамлы сеяатларгъа баргъанда къуллана эди, чюнки ашасанъ, терлемейсинъ ве вуджудынъ сувуны джоймай.
— Лютфи шакъа этеми, я да джиддий айтамы, анъламакъ къыйын.

Лена чайнап тургъан заманда, бир кереден токъталды.

— Сен онъа деве тезеги демеге истемейсинъ де...

— О тек яш девелернинъ.
Олар даа ана сютюни эмелер, шунынъ ичюн де о сийрек расткеле ве фияты пек паалы.
Къурутмасы да чокъ вакъыт ала — беш афта къадар — лякин сонъ узун вакъыт къулланмагьа мумкюн ола.

Ленанынъ агъызы яры-ачыкъ, бетинден тюкюрюп ташламагьа я да къусмагъа азыр олгъаны анълашыла.

— Шакъа этесинъми?
Бу игрениледжек бир шей, — деди ортанджы огълан.

— Сахрада сеятта бир данечик бойле шей сени бир кунь сувсызлыкътан къуртарыр, — ярдымджы оларакъ къошулды Сафи.

— Вай!
— деди энъ кичкенеси, Сафиге шашкъын козьлерини тиклеп.

— Мына санъа эдие, — деди Лютфи.
О, Ленанынъ артындан яваштан якъынлашып, тизлерине чапалангъан къыскъачны ташлады.
Лена выйкъылдап, атылып турды, къыскъач четке сычрады.
Лена тыйылды, оксюрип башлады.
Сонъ къолунен богъазына япышты.

— Вай, ёкъ — фысылдады о.
— Мен оны юттым.
Мен янычыкъ оны юттым.
Вай, ёкъ.

Лютфи шашып онъа бакъты

— Не олды?

— Айды, айтса шуны, бу шей керчектен де неден япылгъан?

Энъ буюк огълан къалгъан суджукъ кесегине косьтерди.

— Чурчхела, — Лютфи Ленанынъ къоркъу толу бетине, сонъ огъланларнынъ шашкъынлыкъ ве нефрет толу бетлерине бакъты.
— А, булар!
Эбет, мен беллесем о бираз инкъилябий бир шей.
Лякин бу тезек адамнынъ вуджудыны сувсызлыкътан къуртара.
Онынъ ичинде бутюн файдалы минерал тузлары бар, шунынъ ичюн экимлер оны сыджакъ авада ашамакъны тевсие этелер.
О Озьбекистан сахра къушларындан чыкъа; олар акъбаба къушуна ошап келе.
Сахрада яшагьан бир къадын къабилеси бар, оларнынъ бутюн вазифеси къуш тезеклерини джыймакъ...

— Сен, домузсынъ!
— выйкъылдады Лена.
— Мен санъа инана эдим; мен керчектен де белледим вай, мен тап ярамадым!

Сафи кулип ерде тыгъырлана.
Энъ кичкене огълан чурчхелагъа япышып, Ленаны бети къаршысында саллап ойнай.

— Деве тезеги, деве тезеги.

Лютфи этрафына ич бир гунахсыз киби назар ташлай:
«Не?
Не олды?
— О керчектен де пек меракълы вакъиа.
Антропологлар къадын къабилесини араштырма яптылар ве нетиджеге кельдилер ки, бу дюньяда екяне оларакъ миграция нумюнелери ве олар бутюнлей бадьенен багълы...

— Домузлар, — инъледи Лена, бетинен Лютфининъ омузына комюлип ве юмрукълап.

Лютфи тынчландырып омузыны таптады.

— Бир шей дегиль, токъта, азм олсун; бутюн афта энди сув ичмезсинъ.

— Эбет, эгер сиз, керчектен де тезек ашасанъыз, мен асыл да тааджипленмем.

Лютфи бу сёзлерге козьлерини акъайтты, лякин энъ буюк огълан шу арада аркъасыны чевирди ве чакъыл ташларны тепип, чыкъып кети.
Ялыдан къайткъанда, Лена дудакъларыны Сафининъ къулагъына кетирип, фысылдады:

— Сенинъ агъанъ пек корюмли.
Татар олса да.
Бу эметли дегиль, догърумы?

— Не манада?

— Билесинъ...

Лена сачыны бир алкъа къувурчыгъыны пармакълары арасында ойната.

— Озюнъ билесинъ де.
Сиз мусульмансынъыз ве иляхре.
Билесинъ, халкъ не айта.
Сиз, гъалиба, мафия, я да ойле бир шейсинъиз, сизде озюньизге эв къурмагъа пара да бар.
Сиз граждан дженки мында ачып, Къырымдан бутюн русларны ве украинлерни котерип атып, арап укюметлери киби къанунлар тизмеге истейсинъиз, деп айталар.
Сизинъ къадынларынъыз бетлерини ве башларыны бутюн вакъыт къапатмайлармы, ёкъса?
Эркеклернинъ исе.
бир оба апайлары бар.

— Дели олма, — деди Сафи.
— Сен анамны корьдинъ.
О бетини къапатмай, ойле дегильми?
Ве о бабамнынъ екяне апайы ола.
Бизде чокъ пара да ёкъ.
Арап къанунлары акъкъында мен бир шей бильмейим.
Къырымтатарларнынъ миллий арекети исе барышыкъ сиясетини алып бара.

Сафи озюни бир кереден чокъ бахытсыз дуйды.

— Эр алда, сен Лютфиге эвленеджек ниетинъ ёкъ; сонъ, къач апай алып олгъанына не ишинъ бар, я да.
биз пара къайдан алгъанымыздан, санъа не?

— Э-э-э, лякин сиз мени достларымсынъыз — джевап берди Лена.
— Ойле дегильми?

О Сафиге бетине сепильген бир топ сач арасындан бакъты.
Бу кильсе керчектен де, неден япылгъан, экен?»

Кунеш кене де къыздыра ве Сафининъ тени тузлу денъиз сувундан аджайип къокъуй.

— Айтып оламам.
Бильмек ичюн къырымтатар йигитине эвленмеге керек.

## Сиз ич бир вакъыт афу сорамайсыз

Аркадий Якубович къартбабанен къызгьын къырымтатарджа лаф эте.
Пенджерелери Алупканынъ истираат багъчасына чыкъкъан оданынъ ичериси уджуз, Советлер заманындан къалгъан, мефрушат ве сюсленмелернен толу.
Олар элли йыл эвельси лаф этильген тильде къонушкъаны себебинден, къартбаба эмджесининъ къалабалыкъ иш одасында кене де отургьаныны ис этти.
Этрафында муджевхер алетлери ве къыйметли ташларнен ильванлангъан къадифе торбачыкълар, газ ламлатчыгьы устюнде къыздырылгьан сыджакъ маден ве къаве къокъусыны къокълап.
эмджеси къараргъан къуюмджы пармакъларынен, тель алкъаларыны уфачыкъ къыскъачнен майыштыргъаныны козь огюне кетирди.

— Мен, кендим рус адамым, къадыным исе, урум эди.
Биз Алупкада догъдыкъ ве эр вакъыт къырымтатарджа лаф эттик.
Апайым бир вакъыт рус тилини бегенмей эди.
— деди Аркадий Якубович.
— Акъылынъызда бармы, дженктен эвель, мында эпимиз, къырымтатарджа насыл лаф эте эдик.
Лякин, эмдженъиз киби яхшы лаф эткен адам аз эди; о акъикъий алим эди.

Онынъ сёнюк, акъчиль мавы козьлери тюшюнджеге далып сюзюльди.

— Алупкада эр кес оны ве онынъ назик, филигрань индже япылгъан муджевхерлерни яхшы биле эди.
Бош вакътында, о бутюн Къырымнынъ этник тарихыны яза эди, биз оны биле эдик.
Бу себептен Советлер оны бегенмей эди, лякин сербест къалдырдылар, чюнки джебинде кумюш бар эди ве пропаганда болюгининъ мудири онынъ иле къонушмагъа пек севе эди.

— Окъумыш къырымтатарлардан къалгъан екяне инсан — деди къартбаба.
— Отузынджы сенелерининъ репрессиялары, дженк, немселернинъ ишгъали биле онъа чокъ тесир этмеди.

— Эбет, немселер пек незакетли ве окъумышлар.
Этник къайнакълар акъкъында оларнынъ озь назариеси бар эди ве немее комиссары эмдженъизнен бу меселелерни музакере этмеге севе эди.

— О саткъын дегиль эди!
— ачувындан къычырып йиберди къартбаба.

— Мен саткъын деп, айтыммы?
— Аркадий Яковлевич бетини бюрюштирип, къуру печеньесини тишлеп ташлады.
— Советлер чокъ инсанларнынъ умютлерини къырды ве бу себептен биз немселер ишандыргъанына инандыкъ.
Олар балаларгъа берген петмезли пряниклери але даа меним акъылымдан чыкъмай.
Бир коммунист бир вакъыт балаларгъа петмезли пряник бермеди.
Исмаил агъа, эгер де биз эпимиз,оккупация вакътында япкъан ишлеримиз ичюн джевап береджек олсакъ, чокъсумызны фенерлер диреклеринде асар эдилер.

Къырымтатарджа лаф эткен рус адамынынъ агъызындан урьмет иле айтылгъан агъа сёзюни эшитмек юрек ярасыны ятыштыра ве айны заманда раатсызлай, тюшюнди къартбаба.
Соньки кере бу эвде булунгьанда о, урьмет этиледжек «уйкен агъа» дегиль де, олгъаны оладжагъы, эвленмеге арз эткен ве бегенген къызына бир кумюш алкъа ялварып истеген он еди яшындаки генч эди.

Оны алмагьа кельгенде, эмдженъиз инанып оламады.
— девам этти Аркадий Якубович.
— Аскерлер 1944 сенеси къапусына насыл кельгенлери хатырамда.
О, садедже дели киби отурып, бу хата, деп текрарлай эди.
Шунынъ ичюн де янына бир шей алып оламады.
Не кумюш, не де къыйметли ташлар.

— Оларны алгъан олса, бельки, сюргюнликте сагъ къалыр эди.

Эки къарт кечмишни хатырлап, бираз вакъыт сессиз-солукъсыз отурдылар.
Сонъ рус къарты:

— Сиз, къырымтатарлар кеткен сонъ, Къырым бир вакъыт озьозюне ошамады.
Сизден сонъ келип ерлешкен халкъ, кельме эшек эди.
Бутюн бильгенлери къартоп сачып, асрамакъ.
Багьчаларны къазып чыкъардылар, чешмелерни, къуюларны комьдилер, ялыларны бетон ве чёплюкнен толдурдылар.
Тамам шимдики къомшуларым киби.
Йымшакъ табиатлы, лякин ахмакълар, — деди.

— Не олса да, сизге бу эвни бердилер.

— Чай даа къояйыммы, Исмал агъа?

— Иште, руслар, — тюшюнди къартбаба.
— Шимди мен бир фильджан яхшы къаве ичюн не бермез эдим.

Фильджанны котергенде, пармакълары ачувындан къалтырады.
Лякин о ихтияр инсан эди; ачувланмакъ онъа ярашмаз.
Кулюнчли олур.

— Не айттынъыз?
— сорады Аркадий Якубович.

— Советлер сизге бу эвни бердилер.

— Сизнинъ эвинъизни — деди Сафининъ бабасы.
Олар эписи чайханеде чыракъ ярыгъында, салкъын йылдызлы майыс геджеси отуралар.
Анасы, бабасы ве башкъа эркеклер бутюн кунь туристлернен огърашып, ёрулдылар ве шимди текаран раатланалар, Къартбаба исе, оларгъа Алупкагъа сеяаты акъкъында айтта.

— Бу Сейт-Аметнинъ энъ кичик къардашынынъ эви, догърумы?
Онынъ баласы да олмады.
демек о шимди сизнинъ эвинъиз.

— Эбет, — разы олды къартбабасы.
— Мен де онъа ойле айттым.
Мен дедим:
«Эмджем ана-ватаныны руяларында корип, сюргюнликте кечинди.
сиз исе, мында раат, тынч яшайсынъыз.
Бир даненъиз, бир кимседен але даа афу сорамады.

— Я о не айтты?
— джошкъун сеснен сорады Рефат.

Шу вакъытта Рефат анасынынъ эви акъкъында тюшюнгенини Сафи эмин эди.
Къартбабасы яваштан кулюмсиреди:

— Сыгъыр акъылынъызда бармы?
— деп, сорады.
Эр бир ерни сюкюнет басты, миявкъушларнынъ гъукъылдагъаны вадий бою саде суаль киби янгъырады.

— Сыгъыр.
дединъизми?
— инанмайып, сорады Рефат.

— Ёкъ, сыгъыр деп Аркадий Якубович а йтты, — къартбаба Сафининъ онынъ омузына таянгъан яначыгъыны сыйпады.
Бутюн кунь денъизде ве кунеште кечиргени ичюн о ёрулып, яры-юкъуда.
— Эмджемден эвель бу эвде яшагъан инсанлар акъкъында айтып берди.
Олар зенгин къараим къорантасындан эдилер, озьлерининъ сыгъыр сюрюси, топракълары бар экен.
Сонъ 1930 сенеси коллективизация башлады, коммунистлер бутюн топракъларны ве эв айванларыны халкътан тутып алып, колхозларгъа бердилер.

Отузынджы сенелери зенгин олмагъа пек буюк джинает сайыла эди.
Бу къорантадан бутюн мал-мулькюни сыдырып алдылар.
Бабалары миллет душманы сайылып, атылды.
Бутюн туварларны коллективизация япып, алдылар, лякин бир сыгъыр, ортакълыкъ малы концепциясына разы олмады.
О колхоз аранынынъ къапусыны сындырып, ашыкъмайып, истираат багьчасы янындаки эвге къайтып кельди.
Коммунистлерге исе, сыгъыр озю къайтып кельгенини анълатмкъ пек къыйын эди.
Эвнинъ янъы саиби пек агъыр вазиетке къалды.

Ольген саибининъ артындан мунъреп, экинджи куню сыгъыр кене де айланып кельди.
Оны къайда къойсалар, насыл исарлар ве диварлар артына къапатмасалар, эписи бир андан урып-йыкъып, къача эди.
— Къартбаба этрафына, динълегенлернинъ бетлерине бакъты.
— Аркадий Якубович манъа бу сыгъыр, эр саба, тамам саат беште, эмджемнинъ пенджереси тюбюнде мунъреп, оны уята эди, деп айтты.
Мен оны хатырлап оламайым.
Эмджем бу эвни насыл этил алгъаныны да, бир вакъыт сорамадым.
Баштаки саибинден оны пек уджузгъа алгъан экен.
Бедавадан беш ашагъы.

Бабасы тюшюнджеге далып, масанынъ уджуны сыйпай.

— Булар айны вазиет дегиль.

— Къырымда о къадар хаталар, догъру олмагъан шейлер япылды, — деди Ибраим.
Онларджа йыллар.
Асырлар.
Биз оны асыл да догърултып олурмызмы, бильмейим.

Бундан сонъ, Аркадий, бабасынынъ ады не эди шу, онъа не айттынъыз?
— юкъламсырап сорады Сафи.

— Ачувымдан дели киби олдым.
Абдал, 17 яшында серсем.
Аркадий Якубович, шимди ким афу сорамагьа керек.
деди.
Мен исе, эгер биз эпимиз, бутюн япкъанымызгъа джевап береджек олсакъ, гъалиба, Къырымда етерлик фенер диреклери къалмаз дедим.

— Фенер диреклери?

Къартбаба Сафини севгинен озюне якъынджаракъ чекти.

— Сонъ кене де чай кетирмеге кетти.
Мына бу икяенинъ сонъу.
Санъа да энди юкъламагъа вакъыт кельди.

* * *

Эльбетте, онъа айтылгъан шей —- бу эписи дегиль эди.
Аркадий Якубович тазе чай дамлап кетиргенде, къолунда бир юварлакъ кумач бар эди:
«Мен сизге айттым, эмдженъиз кеткенде, янына бир шей алмады.
Сонъра исе, бутюн дегерли шейлер гъайып олды.
Эльбетте, бир-эки шахсий джептен кечип Коммунистлер фиркъасына тюшти, лякин базы шейчиклерни мен кьуртарып олдым» — деди.

Кетирген юварлакъны ачты.
Юварлакъ чокъ йыллар сарувлы тургъанындан, бенек толып къалгъан, лякин къартбаба оны бир кереден таныды.
Ичинде аджайип дюльберликте памукъ кумач (бир заманда о кумачны, о къадар буюк дикъкъат ве севгинен къыдырып, сечип алды), онынъ устюнде эски къырымтатар нагьышы — шеджере ве назик нар яраштыргъан.
Кумачнынъ арасында бир оба онъайтлы ерлешкен кьараргьан маден.
Къартбаба эки дане аджайип, кичкене йылдызчыкълар шеклинде япылгъан купелерни бири-бирине назик кумюш орьменен багьлангъан юзюк ве билезликни, къырымтатар келинининъ къолуны яраштыргъан къыйметли къол къапакъларыны тююмден чезип алды.

«Он еди яшында олгъанда агъламагъа енгиль, лякин бу дешетли корюне.
Етмишке якъынлашсанъ исе, козьлеринъ озь-озюнден сувлана ве бу насыл олгъанына энди кимсе къыймет кесмей.
— Къартбаба эмджеси бир заманда япкъан муджевхерлерни къолуна алгъанда.
къартлыкъ козьяшлары козьлерини толдурды.
— Йыллар эвельси, он еди яшында олгъанда.
бу кумачны, богъча, никях эдиелерни сармакъ ичюн, онъа мен кетирген эдим.
Мына нагъышлангъан фырланта, мен оны келиним ичюн алгъан эдим.
Сафинаргъа кумюш парчасы, мен оны эмджемден ялварып алгъан эдим.
Бойле олур деп, бир вакъыт акъылыма да кельмеди», — тюшюнди къарт.

— Мен беллесем, олар сизинъки олмалы — деди Аркадий Якубович.
— Апайым купелерни бир-эки кере такъты.
Торунынъызгъа берерсинъиз.
Мен бойле этип сизден афу сорайым; умют этем, къарт адамны эвинден чыкъарып атмазсынъыз.

— Ёкъ, эбет, — Лякин къартбаба «сагъ олунъыз», демеге озюни меджбур этип олмады.

## Сюргюнлик

Бу кунь акъикъий икяелер ичюн яратылгъан.

Майыс 18 куню, саба кунеш ярыкъ ве шенъ догъды, санки кунешнинъ асылда джаны ёкъ эди.
Бу кунь пикниклер, денъизде барып кезинмек, от, тизден юксек пападиелер ичинде юварланып, ятып раатланмакъ ичюн яратылгъан.
Мангъуп-Къаледе кичкенечик, йипек киби ал къашкъашлар ачты, аюв гуллер шимдичик пиширильген татлы кекслер киби къокъуй.

Къобалар тёгерек кунеш тузакълары; къуш толу вадий ихтишам ешиль ве кумюш, бири-бири артындан далгъа киби километрлердже созулгъан орманлар бир ярыкъ нокътагъа ынтылалар — денъизге.
Бу Къырымнынъ ойле куню эди ки, санки дерсинъ, пармакъ уджларына котерилип:
«Бакъ, мен насыл дюльберим!» — деди.
Бу кунь къырымтатарлар бутюн бойле аджайип дюльберликни терк этип кеткенини хатырлатмакъ ичюн яратылгъан, къычыра эди.
Автобус дырылдап Акъмесджитнинъ четиндеки станциягьа бурулгъанда, саба кунеши Сафининъ бетине урып, козьлерини къамаштырды ве козь алдында къара нокъталар пейда олды.
Козьлерини къолларынен къапатты.
Ачса, юзлернен даа да башкъа нокъталар пейда олды.
Автобуснынъ дурагьы къырымтатар миллети иле толу, олар тынч ве хусусий макъсатлары олгъан ниетнен туралар, чевре-четлерине топлангъан милис машиналарына къулакъ асмайлар.
Къолларында ачыкъ мавы байракълар устюнде къырымтатар тамгъасы, башлары узеринде назик ельчиктен ельпиреген ве зорнен эшитильген алчакъ инъильти сеси сабаны уяндырды.

Автобуслар бири-бири артындан дуракъкъа келип токътай, Багьчасарай ве койлерден, Акъмесджитнинъ запт этильген ве мувакъкъат эвчиклер къурулгъан гъарп тарафындан къырымтатарларны топлап кетире.
Сафи таныш сыма корьди: Айше, мектеп досты.
Сафи оны чагъырып къолуны саллады ве Айше янына етишип кельди.
Бойле куньде кулюмсиремек я да кульмек айыптыр, лякин олар бири-бирини корип пек къувандылыр.

— Мен сени мектепте корьмейим, сагъындым, — деди Айше.
— Рустем де сени эр вакъыт сорай.

— Екъ, сорамай, — Сафи къуванчындан къолайсызланып, къызарып кетти.

— Сорады.
Биз Мангъуп-Къаледеки вакъиаларны, милис япкъанларыны да, эписи акъкъында эшиттик.

— Ерли халкъ да чокъ, Красный Мактан ве башкъа койлерден келелер.
Олар туристлерни бизге йибермеге истемейлер: бизи айдут ве хырсызлар, деп саялар.
Бизим илянларымызны узип, котерип аталар, Лютфи оларны тюневин токътатаджакъта, оны котеклейджек олдылар, — Сафи Айшеге Лютфи ачувындан насыл къутургъаныны айтмады.
Бабасы ве Мемет котеклешмеге имкян бермейип, четке тартып чыкъардылар.
Лютфи бабасыны къоркъакъсынъ, деп акъаретледи, бабасы да онъа бир шамар япыштырды.

— Милис не ичюн бир шей япмай?

— Олар тек чалы исарлар тюбюнден отурып бакъалар.
Эгер де, мисаль ичюн, бир шейге киришеджек олсалар, о да тек кельген туристлерге къырымтатарлар япкъан иш къанунсыз сайылгъаныны анълатмакъ.
Меметнинъ машинасында къуруджылыкъ керестелери олса, кирмеге чаре бермейлер.

— Бельки де безип.
чыкъып кетерлер, — оптимистчасына зан этти Айше.

Къырымтатарлар, ниает, сыраларгъа тизилип, юрюш башлагъанда, кунеш энди юксек котерильди.
Акъмесджитке алып баргъан ёл бою ерли эали токътап, бакъып кьала, пенджерелерде перделер кьыбырдай, санки раатсыз эв саиплери хафсыз эвлери ичинден юрюшке бакъалар.
Базы эвлерде къапулар ачыла ве андан чыкъкъан къырымтатарлар юрюшке къошулалар.

Айше къолуны араба къапудан чыкъкъан бир къач адамгъа къолуны саллады

— Тиземнинъ къорантасы.

Къорантанынъ азалары юрюшке къошулды, къарт адам исе, оларнынъ артларындан къырымтатар байракълары рыкьма-рыкъ толлу ёлгъа лякъайд козьлеринен бакъып къалды.

— Къартбабалары кельмейджекми?
— шашып къалды Сафи.
Келип олгъан эписи кельди, чюнки бугунь керчектен де ихтияр къырымтатарларнынъ куню эди!
Сафининъ къатты ирадели къартбабасы янында кете, эр кес онъа урьмет иле селям бере.

— Юрип оламасакъ, мында пек чокъ машина бар.

— Вай!
О оларнынъ къартбабалары дегиль, эвни саткъанда, эвнен берабер кьалдырдылар.
Къызы бакъмагъа истемеди, эвни саткъанда, бабасыны анда кьалдырмасыны шарт этил кьойды.
Бабасынынъ къайдыны асыл да чекмей.
Русиеге къайтып кетти, андан не яза, не де телефон ача.
Тиземнинъ балалары бу къартны бакъмагъа меджбурлар.
Сен билесинъ, бизимкилерине эв сатып алмагьа пек къыйын; насыл чарелери, имкянлары олса, ойле де алалар.

Сафи къарт адамгъа бир даа дикъкьат этил бакъты:
«Керчектенми?»

Айше бу вакъианы енгиль, гъамсыз чырайнен айткъаны Сафиге къырымтатарлар акъкъында Ленанынъ сёзлерини хатырлатты:
«Мен белледим, сиз керчектен де къарасынъыз, я да козьлеринъиз ошлу, озьбек я да арапларгъа бензеген бир шей киби; халкъ, сиз, гъалиба, мафиясынъыз, деп айта».

Айше омузыны сыкъты.

— Олардан даа не беклерсинъ?
Мен бир рус аилеси даа, эвлерини саткъанда, анда къызчыкъларыны къалдыргъаныны эшиттим.
О алты яшында эди ве керчектен де пек хаста, сонъ о кечинди ве анабабасы тек дженазесине кельдилер, бутюн емеклерни шишкендже ашап, къайтып кеттилер.

— Насыл дешетли вакъиа.
Мен инанып оламайым.

— Пек яхшы, — Айше фыркъылдап, четке бурулып кетти.

Сафи озь ана-бабасына айланып бакъты.
Анасы къартбабасынынъ къолуны яхшы тута ве олар экиси лаф этип туралар.
Бабасы оларны корип, къатты, серт бакъышы текаран йымшады, санки анасынынъ юзюнде оны раатсызлагьан бир шей тапты.
Бабасынынъ да акъылында Ленара бармы экен, деп тюшюнди Сафи, олар да озь баласыны Самаркъандда эвсиз къалдырдылар ве шимди анасы, чаре тапкъанынен, поштагьа чапып, телефон эте.
Мангъуп-Къаледе янъы эвини не къадар тез битирселер, о къадар тез Ленара аилесине келип къошуладжакъ.
Сафи бабасына бакъып кулюмсиреди, бабасы да мында, анасынен, къартбабасынен ве Лютфинен олгъанына къуванды.

Бу кунь, махсус мазун икяелер айтып, хатырламакъ ичюн яратылгъан.
Къырымтатарлар кечмиште къалдыргьан, узун сюргюнлик ёлларында джойгъанларыны хатырлагъан кунь.
Олар уйле маалесине къадар юрюш яптылар.
Бутюн шеэрнинъ ёл арекети токътамагъа меджбур олды, базы айдавджылар машиналарындан чыкъып оларгъа акъаретлеп, перишан сёзлер къычыра, базылары таш биле аталар.
Лякин халкъкъа бу тесир этмей.
Эп чокълашкъан халкъ узеринде, ачыкъ кок байракълар гьурурлы ельпирей, эр кес насыл фукъаре яшаса да, энъ яхшы урбаларыны кийген.
Эр кес, бир инсан киби, текрарлай:
«Бизим топракъ!
Бизим акъ-укъукъларымыз!
Бизим эвимиз!».

Олар эски къырымтатар тюркюлерини йырлай.
Дайма алчакъ, инълеген давуш, парылдагъан Къырым кокюне котериле, бирибирлерине айткъан икяелер сес вызылдысына чевириле.
Тек къартларнынъ дегиль де, эр кеснинъ бетинде, янакъларында козьяшлар излери корюне.

Сафи сюргюнликте догъулды.
Онынъ анасы ве бабасы да Озьбекистанда дюньягьа кельдилер.
Амма бу бир шейни бильдирмей эди.
О эписинен бир сырада, козь яшларыны силе эди, чюнки бу икяелер эр кеске аит эди.
Бу сенинъ миллетинъ къырымтатар оларакъ танымакътыр.
Сен бир озюнъ дегильсинъ; сен миллетинънинъ бир къысмысынъ.
Сизде джумледен эпинъизде, бир тарих, бир озденлик, бир къоранта.
Бинълердже икяелер къарышып, бир буюк икяе олып чыкъты, бинълердже сеслер къошулып, бир буюк сеске чевирильди.

1944 сенеси, майыснынъ 18 куню.
Танъ аткъанда бутюн Къырымгъа, бутюн къырымтатарлар яшагъан эвлерине, эр бир шеэрге, эр бир койге, аскерлер кирдилер.
Дженк битти; къоркъмагьа не партизанлар, не де немселер къалды, тек Совет азат этиджилери...

«...Олар къапуларны данъгъырдатыл, бизге, терен юкъуда олгъан къырымтатарларгъа.
деръал эвлеринден чыкъынъыз, деп эмир эттилер.
Азырланмагьа 15 дакъкъа берильди, ве къайда кеткенимизни бир сёзчик иле бильдирмедилер, тек Совет акимиети бизни эбедий узакъ виляетлерге сюргюн эткенини илян эттилер.
Чюнки биз укюметимизни саткъан экенмиз...».

«...Юк машиналарына толдурдылар, сонъ, мал киби тренлерге миндирдилер.
Бойле этип.
бизни алып кеттилер, ве бу ёлда бизге ольмек ичюн бутюн имкянларны яраттылар.
Бу демир мал вагонларында не сув.
не тазе ава, не емек бар эди, тек чекишмек.
Бир дуракъта анам сув къыдырып чапып чыкъты ве тренге кеч къалды.
О вагонгъа япышып етиштирди.
лякин.
къапалаяткъан къапу арасындан мен корип къалдым.
аскер тюфегинен къолларына урып, кетеяткъан треннинъ копчеклери тюбюне анамны урып тюшюрди...».

«...Олар баламны алмагъа кельдилер.
Меним балам юкълай дедим.
лякин олар баламны ольген дедилер.
Баламны къучагъымдан тартып алдылар, бала къычырып биле етиштирмезден эвель, вагон ичинден котерип аттылар...».

«...Олар агъамны ольдюрдилер.
Демир ёл рельслери янында чукъур къазмагъа эмир бердилер, бутюн ольгенлерни ве джан берип тургъанларны анда сюрип аттылар, гъариплерни не адлары, не де бир бельгилери къалды.
Агъам къазмакътан ред этти, онынъ башына курек урып, дигерлеринен берабер чукъургъа аттылар...».

Сафи агълай, токътамаздан агълай.
Эписи агълай.
Лякин башларыны юксек туталар ве Къырым кунеши козьяшларыны къурута.
Эр кеснинъ башында тек бир тюшюндже, тек бир фикир.
Биз, къырымтатарлар, буны башымыздан кечирдик.
Биз бекледик ве элли йыл девамында куреш алып бардыкъ.
Ве, ниает, биз къайтып кельдик.
Бизге къаршы бир кимсе турамаз.
Биз Ватанымызны къайтарып алмакъ ичюн авдет олдыкъ.

Акъмесджитнинъ меркезий мейданы бутюн Къырымны эр бир тарафындан юрюш япып кельгенлерни сыгъдырып оламай.
Сафи чевре-четине бакъты, бутюн инсанларнынъ бетлери айны, яныкъ козьяшларындан тузлу олгъан, лякин ирадели, кескин, гъурурлы ве джесюр.
Сафи яхшы биле, озюнинъ бети де айны бойле, чюнки онынъ юрек дуйгъулары бойле.
Руслар ве украинлер милис хадимлерининъ артында топ-топ сакъланып, бакъып туралар.
олар къырымтатарлар Къырымны эбедий къайтарып алмагьа кельген и нден къоркъалар.
Сафи Лютфи сонъ к и толлашувдан къайтыл кельген сонъ ички дуйгъулары насыл олгъаныны тек шимди анълады.
О, Сафиге таныш олгъан бир группа огълан ве й и гит пер арасында тура, лякин Сафи оны козьлерини корьгенде анълады.
озюнинъ де козьлери айны бойле парылдай.
СасЬи башыны котерди ве бинълердже инсанларгъа къошулып йырлал башлады:

Ант эткенмен шу къарангъы юрткъа шавле сепмеге —

Насыл болсун эки къардаш бир-бирини корьмесин!

Буны корил бусанмасам.
мугъаймасам.
янмасам.

Козьлеримден акысъан яшлар деръя-денъиэ къан болсун!

Артындан темиз.
ачыкъ сес йыргъа къошулды Сафи айланыл бакъты ве Зареманы корьди.
Бугунь о устюне антер кийген.
эски чечекпи антерлеринден бириси Антер чантыр.
кемикли омузларында бом-бош асылып къалгъан Янында Андрей къолунда Зареманынъ огълу Исметнен тура.

— Сиз о къадар чокъ олгъанынъызны бир вакъыт бильмедим.
— деди Андрей.
— О къадар чокъ экенсинъиз...

Оны мында, къырымтатарларнен берабер корьмеге пек худжур эди, чюнки дигер руслар милис сыралары артындан къырымтатарларгъа къоркъу ве нефрет иле бакъалар.
1944 сенеси сыранен турып къырымтатарларны Къырымдан алып кеткенлерини де бакъып турдылармы экен?
Олар да.
мындаки айдавджылар киби.
къычырып таш аткъанмы экен?

Мангъуп-Къаленинъ абдал милиси къырымтатарларны аша сайып, нефрет иле бакъалар, мектеп автобус айдавджысы Сафиге автобусны токътатмагъа истемейип.
мында бойле кой ёкъ, дегени.
не?
Апансыздан Сафи, Андрей мында кельгенине.
Заремагьа да.
оны мында кетиргени ичюн пек ачувланды.
Адамлар бири-бирини сыкъып башлады ве Андрей бош къолуны Зареманынъ белине къойып.
йыкъылмасын деп, къавийдже тутты.
Сафи анълады.
бабасы ве къартбабасы да Андрейге бакъалар, онынъ ачыкъ, мевтюн олгъан бетине, Заремагьа ве онынъ огълуна сарылгъан къолуна.
Зареманынъ пармагъында але даа тургъан нишан юзюгине...

— Зарема, акъайынъ не заман къайтаджакъ?
— серт сеснен сорады бабасы.
Исмет башчыгьыны Андрейнинъ омузына къойып, балабан.
къара козьчиклеринен оларгъа бакъа.

Къартбабасы сувукъ сеснен къошты:

— Пек яхшы огълунъ бар.
Баштан аякъ акъикъий къырымтатар.
Осип чыкъкъан сонъ, озъ халкъыны ве Ватаныны севмеге огренир, русларны севмеге дегиль.

Бу сёзлерни къырымтатарджа айтса да олур эди, Зарема тильни яхшы биле.
Лякин о ойле япмады; о русча айтты.
Зареманынъ бетинде шиддетли гъурур сёнюп кетти.
Андрей ачувланмады; о шашкъан киби олды.

— Багъышланъыз, — деди о.
— Олып кечкен шей ичюн афу этинъиз, лякин меним къабаатым дегиль: о заманда мен дюньягьа биле кельмедим.

Къартбабасы ве бабасы онъа аркъаларыны чевирдилер.
Сафи де, аркъасыны чевирмектен эвель, Андрейнинъ къолу Зареманынъ белинден тайып тюшкенини корип етиштирди.

Ант эткенмен, сёз бергенмен миллет ичюн ольмеге,

Билип, корип, миллетимнинъ козьяшыны сильмеге.

Бильмей, корьмей, бинъ яшасам, Къурултайлы хан болсам,

Кене бир кунь мезарджылар келир мени коммеге!

Сафининъ дудакъларында туз дамы.
Бир кереден къартбабанынъ Мырзачёль акъкъында икяелерини хатырлады:
«Мен сени бир вакъыт раат къалдырмайджакъ хаялетим.
Биз, къырымтатарлар, бизни ольдюрсенъиз биле, бир вакъыт теслим олмайыкъ!»

Сонъ акъылына автобусны айдап кеткенде, оларгъа къычыргъан Андрей тюшти:

— Къырымнынъ тузу ве дады!
Мына сиз кимсинъиз — Къырымнынъ тузу ве дады!

## Бу хатырамда къалмалымы?

Митинг биткен сонъ, халкънынъ эксериети Багъчасарайгъа чадырларына, олып кечкенни хатырламагъа, текаран лаф къайнатмагьа ве мусафирченлик косьтермеге къайттылар: бойле шейни къырымтатар халкъы пек яхшы япа.
Буюк атешлер якъылды, бутюн халкъ, къоджаман, бувы чыкъып тургъан пиляв ве лагъман чоюнлары чевресинде отура.
Тамам Самаркъанд сокъакъларынынъ кошелеринде тургъан пиляв чоюнлары киби.
Сафи атешнинъ янында бир озю, сесини чыкъармайып отура.
Бутюн кунь, джумле халкънен хатыравларгъа ве эеджангъа далгъан сонъ, озюни адыны биле хатырламагьа чареси къалмады.
О, зорнен озюне келип башлады — он эки яшлы Сафинар Исмаилованынъ кичкене башчыгъы озь тюшюнджелери ве къасеветлеринен толу.
Джошкъун гедженинъ къаранлыгъы, атешлерден чыкъкъан бинълернен учкъунлар, сеслер шырылтысы ве пишкен ашларнынъ лезетли къокъусы Сафининъ Къырымгъа биринджи аякъ баскъан куню ис эткен киби.
аджайип, раатсыз хатырлавларыны текрар акъылына тюшюрди.
Самозахватлар баягъы денъишти.
Шимди мында къурулып битеяткъан эвлер чокъ.
олар къопкъа, тахта, таныш олып къалгъан штабельнен тизилип къоюлгъан сары ташнен сарылып алынгъан.

Лякин Сафи озю де бу самозахваттан да зияде денъишкенини анълады.
Биринджи куньлери ис эткен аджайип къоркъу ве зевкъ дуйгъусы акъылында але да къалды, лякин шимди о вакъиалар Сафинарнынъ дегиль де, башкъа бир кимсенинъ башындан кечкени киби келе.
Шу мартнынъ биринджи геджеси бабасы къолундан тутып, чадырлар сырасындан юрсеткенде, Сафи къартбабасынынъ масаллар дюньясына аякъ басты, белледи.
О гуллер ве кунеш шавлелери, джамилер ве медреселер, айдутларны ве аскерлерни корьмеге азырланды: Къырымнынъ чешит ренкли масал китабыны бекледи.
Даа учь ай биле толмады, лякин Сафиге учь йыл кечкен киби корюнди.
Шимдики Сафиге бакъкъанда, о замандаки Сафи кичкене къызчыкъ киби эр шейни ис эте эди.

— Башынъда нелер бар?
— сорады Рефат эт, себзе ве лакъша толу, буюк бир лагъман касасыны узатып.
— Корюнишинъ, санки юзлердже километр бир ерде авлакътасынъ.

— Тамам анда эдим, — деди Сафи.
Эльбетте, о бир-эки ай эвельси кельген еринде эди, лякин шимди о дигер бир сейяреде олгъаны киби ис этильди.

— Я сиз, Исмаил агъа?
— къартбабагъа шорбасыны узаткъанда Рефатнынъ сеси урьмет толу эди.
— Бу кунь пек чокъ хатырлавлар догъурды.

Ойнагъан атешнинъ ялынлары къартбабасынынъ бетинде бутюн бурюшиклерни даа да кескин этип косьтере ве апансыздан Сафиге о къарт, пек къарт олып корюнди.
Къартбабанынъ мийи, Сафиде бир заманлары о къадар якъын эв сыджакълыгъыны ис эттирген икяелер толу.
Шу икяелер Сафини эеджанландыра ве севиндире, къоркъута ве тынчландыра эди.
Башы исе, о къадар чокъ хатырлавларны сыгъдырамайджакъ киби зайыф, назик корюне.

Санки Сафининъ фикирлерини дуйгьан киби, къартбабасы:

— Олар яна, бутюн хатыравлар янып кете, — деди.
— Олеяткъан инсанларнынъ джан бергени.
багъыргъан сеслери, тесадюфен залымлыкъ, нефрет — базыда мийимнинъ ичинден бутюн бу агъыр хатыравларны котерил атаджакъ олам.
Олар омюрлик юрегим ичине синъип къаладжакъмы?

Бираздан Рефат сёзге къошулды:

— Анам дайма къырымтатарларгъа башкъа яшамагъа ер ёкъ, деп айта.
Анам эр вакъыт бу себептен къычырып шикяет эте:
«Алла Тааля бойле шейлерни меним акъылымдан чыкъартмайып не тюшюне экен?
Чекишкенлерим азлыкъ этеми, ана-бабамнынъ, къардашларымнынъ.
эписи алты къоджамнынъ дженазесини къылдым — омюримде текаран тынчлыкъ манъа ляйыкъ дегильми?

Лякин анам эр вакъыт эмин эди, тынчлыкъны тек Ватанымызны къайтарып алсакъ, тапармыз».

— Алты къоджа?
— Сафи лафны чевирди.
— Гъалиба, ананъ эллинджи никях йылдёнюмини къайд этти.
деген эдинъиз?

— Бакъайым, анама айт та анълат, алтын никях тоюны япмакъ ичюн бир къоджанен элли йыл яшамагъа керек, — итираз этмейип, разы олды Рефат.
Атта эписи купил йиберди.

— Бельким де, айткъаны догърудыр, насыл да олса.
Мен десем..., — Сафи, фикирлерни топламакъ ичюн, токъталды.

— Энъ эсасы, о элли йыл эвельси эвленди, лякин кимге эвленгени муим дегиль.
Тамам биз киби.
Энъ эсасы бизим кимлигимиз, къайда олгъанымыз дегиль.
Биз элли йыл девамында, Озьбекистанда къырымтатар эдик.
Къайда олсакъ да, къырымтатар эдик ве олмакътамыз, — Сафи озю де шашып, токътады.
Онынъ сес чыкъарып, бойле шей айтмагъа, озю де тамам бу фикирни ифаделемеге асыл да ниети де ёкъ эди.
Бу истегинде эмин де дегиль эди.
Баскъан сюкюнетке коре, бир кимсе де эмин дегиль эди.

— Догъру дегиль, — ахыр-сонъу серт, инат сеснен деди Лютфи.

— Русларда яшамагъа Русие бар, украинлерде Украина бар.
Биз Къырымда яшамасакъ, къырымтатар оламамыз.
Адымыз биле Къырымнынъ адындан келип чыкъа.

— Эр кеснинъ догъгъан ери олмалы, — анасы узанып, Лютфининъ омузыны таптады.

— Билесинъ, Лютфи, бу бизим де, сенинъ де догъгъан еринъ ола, -анасынынъсеси ялваргъан киби янгъырады.
Сафи шашып, анасына бакъты.

— Биз, Ватансыз халкъ, тек хатырлавларымызнен яшаймыз, — деди къартбаба.
— Къырымтатарлар эр бир шейни хатырларында тута ве о бизни яшата.
Эгер де башым ичинде олгъаныны корил олсанъыз, сиз анда, эй, яныкълар дерьялары; корьгенимден ве эшиткенимден къалгъан терен берчлерни тапарсынъыз.

— Я руслар?
— тюшюнджеде къалды Ибраим.
— Къартбабам ве къартанам айткъан эдилер, олар сюргюн олунгъанда.
рус къомшуларындан сорагьанлар:
«Не ичюн бизни сюргюн этелер?» Джевабы бойле олгъан:
«Тек Сталин аркъадаш себебини биле».
О Сталин берген эмирлер, озь халкъына да пек залым ола биле эди.
Я бу эмирни беджерген аскерлер ве субайлар акъкъында не айтмагъа мумкюн?
Оларнынъ башларында не олгъаныны.
бутюн япкъан араштырмаларым ачыкълап анълатамады.

— Руслар дегиль, — догьуртты къартбаба, — Советлер.
Айдынъыз, мен сизге бир Совет укюметининъ инсаны акъкъында айтып берейим: О Девлет Хафсызлыгъы Хызметининъ башы Кобулов.

Къартбабанынъ сесинде худжур, механик айтылгьан киби догърулыкъ пейда олды, санки о бир корюнмеген китаптан окъуй.
Апансыздан Сафи аджайип дуйгъуда къалды, икяени айткъан къартбаба дегиль де, аксине, икяе оны тасвирлей.
О тамам икяе онынъ такъдирини тасвирлеген киби янгъырады.

— 1944 сенеси, Июль 19 куню, акъшам саат секиз маалинде Богдан Кобуловнынъ юрегинде тек бир дуйгъу бар...
мемнюниетлик.
Кобулов ве онынъ меслекдешлери инанылмайджакъ агъыр ишни беджерип, тюбюнден чыкътылар: йигирми учь бинъ аскер, юзлернен «студебеккер» машиналары, эки юз элли юк машинасы, алтмыш еди трен ве юз сексен учь бинъ къырымтатары бу иште мешгъуль олунды.
Нетидже: бутюн миллет яшагъан ерлеринден яваштан ве шаматасыз кочюрилип, алып узакъкъа кетильди.
Узакъ, шаркъ ве дженюп тараф ёлджулыкътан сонъ сагъ къалгъанлар иш лагерьлеринде ерлештирильди ве бедава ыргъат хызметини япты.

Кобулов кузьгю къаршысында сачларыны сыйпай ве Бериягъа, НКВД мудирине, йибериледжек телеграмма акъкъында тюшюне, вазифени мувафакъиетли беджерип тамамлагьаныны хабер этмели.
Шу арада хабер кетиргенлерине синъирлене, лякин хаберни окъугъан сонъ, хошнутлыгъы бир кереден гъайып ола.
Хабер бильдиргенине коре, баягьы къырымтатарлар, пек узакъларда, кичкене койлерде яшап, унутылып къалдырылгьан, чюнки олар Къырымнынъ шаркъ тарафында, Арабат Ёлагъы деп, билинген къумлы ёлакъта яшай эдилер.

Кобуловнынъ джевабы шу арада догъа:
«Бу татарларны йигирми дёрт саат ичинде ёкъ этинъиз, я да башсыз къалырсынъыз».
О саатине бакъып, вакътыны сечип алды.
Гъалебе банкетини башланмасына бир саат даа къалды, анда къаделерни котерип, русларны чокътан берли беслеген умютини ерине кетирильгенине, ичерлер: ниает, Къырым къырымтатарлардан темизленди.

Апансыздан кузгюде корюнген бети ап-акъ агъарды.
Берия аркъадаш хаталаргъа чыдамлыкъ косьтерген инсанлардан сайылмаз эди.
Кобулов пек яхшы биле, эгер де эмири ерине кетирильмесе, биринджи кесиледжек баш.
эр алда онынки олур.

Саат он.
Узун масада шампанский, коньяк, хавьяр, бир-эки емиш, савут ичине эрте пишкен шефтали къоюлгъан.
Кобуловнынъ устюнде арбий урбасы, дёгмелери ве йылдызлары йылтыратылгъан.
Коксюнде, Къырымдаки мувафакъиетлери ичюн берильген, яп-янъы медаль парылдай.
Топлангъан субайлар къаделерни котерген заманда.
ярдымджысы кире ве къулагъына бир шей фысылдап айта.
Кобуловнынъ бети къызара ве янында отургъан субайлар къыскъа джевабыны эшителер:
«О заман йигирми дёрт саат.
Бир дакъкъа зияде дегиль!» Тантаналы акъшамнынъ къалгъан къысмында Кобуловнынъ корюниши худжур эди.

Йигирми дёрт саат кече ве эр кес Халкъ Коммиссары Кобулов насыл ярамай рух дурумында олгъаныны коре.
Саат созулып токътагъан киби олгъанда, онынъ башында насыл фикирлер бар экен, аджеба?
Онынъ тасавур этмек къабилиети пек зенгин олгъан инсангъа ошамай.
Эгер де бу вакъыт девамында бирде-бир шей акъкъында тюшюнген олса, тек онынъ эмири ерине насыл кетирильгени ве не къадар къыскъа муддет ичинде беджерильгени акъкъындадыр.
Арабат Ёлагъынынъ екяне, ярамай бир ёлу бар, эки тарафы исе, сув; энъ яхшысы бутюн татарларны баржаларгъа юклеп, Азакънынъ энъ терен тарафына алып кетип, сувда богъмакъ.
Азакъ денъизи сай ве сыджакъ.
Дженктен эвель раатланмагъа кельген аналар ве къучакъ балалары ичюн пек онъайтлы ер эди.
Насыл да олса, эр бир ялдап чыкъкъан инсанны, пулемётнен атсанъ, семерели олур.

Кене де саат докъуз, кене де хабер кельди.
Кобулов бир-эки аркъадашларынен отура, къолунда толу къаденен еринден тургьанда, эписи оны сархош белледилер.
«Аркъадашлар!
Макъсадымызгъа иришкенимиз ичюн къаделермизни котерейик!
Шубеленмейп айтам, шимди бутюн Къырым къырымтатарсыз, бизимки!»

Эгер де шу дакъкъасы Кобуловнынъ мийине кирип бакъмагъа имкян олгъан олса, анда сиз...
юреги ачылып, енгильлешкенини корер эдинъиз.
Эм де къуванч, чюнки Берия аркъадаш бу олып кечкен кичкене вакъианы бир вакъыт эшитмез.

Озюни Сибирияда я да бельгисиз бир мезарлыкъта гъайып олып комюльмеси акъкъында къасевет чекмек ичюн шей ёкъ.

Бельки де, ахыр-сонъу, бу медальни де къалдырар?

Сукюнет.
Язылмагъан китапта окъумагъа шей къалмады: башкъа икяе ёкъ.
Тек ёргъун, къорантасынен атеш янында отургъан къарт адам.
Эр кеснинъ козю алдында аман-аман элли йыл эвельси олып кечкен, бугунь ве эбедий къаладжакъ, къаранлыкъ ичинден чыкъып, сай ве сыджакъ Азакъ денъизи, къарышып къалгъан къоллар ве аякълар, эбедий тикилип, патлап чыкъкъан козьлер, къан...
Денъиз дайма далгъаларыны юварлатып тураджакъ.

— Кобуловны аттылар, — деди яваштан Ибраим.
— 1953 сенеси аттылар, Сталин ольген сонъ, гизли Советлер махкемеси бутюн медальлерини тутып алды.
Берияны да аттылар; бутюн НКВД реберлери джезаландылар.
Бу малюмат эсабатларда язылгъан.
Лякин бу сиз бизге айткъан Арабат Ёлагъы акъкъында икяе; мен бир вакъыт бу меселе акъкъында бир шей, бир эсабат окъумадым ве, гъалиба, окъумам да.

— Чюнки эписи ольди, Арабат Ёлагъында яшагъан къырымтатарлар эписи ольди, — деди къартбаба.
— Бир ерде, бир эсабат ёкъ ве бизден гъайры бир кимсе хатырлагьаны да ёкъ.
Бу фаджиалы вакъиа насыл олып кечкенини биз де корьмедик, лякин юрегимизде бу бир яра даа олып къалды, хатыраларымызда бир берч даа ве о бизни къырымтатар миллети япа.
Эбет, башымнынъ ичи хатырлавларымдан дайма яна, яна ве ичимни якъа.
Лякин мен олардан къуртулып оламайым.
Фикиримдже, биз озь миллетимиз ичюн джанымызны берип, янмагъа керекмиз.

## Не ичюн опар бизни кореджек козю ёкъ?

Бу саба милис ёкъ.
Машиналары ёкъ олды.
Лютфи барып бакъса, милис дайма отургъан къоранынъ тюбю бош.
Ерли инсанлар да ёкъ олды.
артларындан тек чеплюк къалды: шишелер, сигарет къутулары ве иыртылгьаи илянлар.
Оларсыз, эр ер бом-бош ве насылдыр дешетли корюне.
Сафи Мангъуп-Кьаленинъ сюкюнетини унутып башлады.
шимди исе.
о ташкъын киби келип басты: лаф, сёгюнч шаматасынен.
чёкюч ве кьуруджылыкъ данъырдысынен бозулмагъан сюкюнет.
Эр бир ер тынч.
худжур ве текаран мугьайыкъ.

— Бельки, керчектен де безил.
чыкъып кеттилер, — умют бильдирди Сафи.

Бир кимсенинь тюшюнмеге вакъты ёкъ; эписи пек ёргъун ве къасеветли.
Бир-эки афта эвельси майыс 18-де.
сюргюнликке багъышлангъан Матем куню олып кечкен сонъ.
эркеклер мына санъа юкъламады десенъ, оладжакъ, бутюн геджелери.
невбетнен къаравуллыкъ япты, чюнки ерли адамлар кет-кете телюкели олып башлады.

Ёргъун олгъанынданмы я да дикъкъатсызлыкътанмы, Ибраим улукъны сачакъкъа пекиткенде, мердивенден тайып йыкъылды.

Багьчасарайдан келип чыкъкъан къырымтатар экими, къабыргъасы сынгьан, деди.
Озьбекистанда шу къадын шеэр клиникасында эким олып чалышкъан, лякин мында онъа иш бир кимсе бермей.

Ибраим чайханеде ята, бети азаплы ве даа да зияде зайыфлашты.
Хастаханеге бармагьа керек, лякин парасыз ве пропискасыз бир хастахане алмаз.
Багъчасарай къырымтатарлары къолундан кельгенлерини япалар.
Экимнен берабер илядж ве бинтлер йибердилер.
Имкянлары олса, пара да йиберир эдилер.
Афсус ки, пара бир кимседе ёкъ.

Алышылмагъан сюкюнетни машинанынъ чанъы уянтты.
Сафи оны таныгъан киби олды.
Милис хадимлери, керчектен де, эписи кетмегендир деп, чапып бакъмагъа джесарет этмеди, лякин мындан, вадийден балабан мавы ва беяз автобус кошеден бурулып, яваштан токъталгъаны корьди.

Зарема автобуста ёкъ; сюргюнлик матем кунюнден сонъ о мындан аягьыны кести.
Автобустан Андрей атылып чыкъты ве бир-эки сание чайханеге шубели бакъты.

— Мени Зарема ёллады.
Достунъызны хастаханеге алып кетмеге кельдим.

— Оны къабул этмезлер, — терсейди баба.

— Достум бар.
О, Акъмесджит клиникаларнынъ бирисинде чалыша, — анълатты Андрей.
— Бедава къабул этер, илядждан гъайры, эбет.
Багъышланъыз, автобусым «аджеле ярдым» машинасы дегиль, лякин сиз оны кирсетмеге ярдым этсенъиз, бир кереден кетермиз.

— Биз пара одеп оламамыз, — кене де сертейип, деди бабасы.
Андрейге бакъкъанда козьлери ачувындан парылдай.
Андрей сёзлерине эмиет бермеген киби къолуны саллады.

— Бир шей дегиль.
Сонъра.
Зарема манъа ялварды.

— Оны иши дегиль.
Асыл да мында сокъулмагъа акъкъы ёкъ.
Озь меселелерини чезсе, яхшы олур: Биз озь-озюмизни бакъармыз.

— Мен беллесем, о ярдым этмеге истеди, — йымшакъ сеснен джевабыны къайтарды Андрей, лякин бети бир кереден къызарды.

Не ичюн бир кимсе бир шей япмагъаныны, Сафи анълап оламай.
Бичаре Ибраим ольмеге разы олгъан инсан киби ята, бабасы ве Андрей исе бири-бирине ачувларындан козьлерини парылдаталар.
Анасынынъ фикири де, гъалиба, Сафинен айны.
О, Ибраимни къолундан тупы.

— Турып оласынъмы, я да санъа отургъыч япмагъа тахта кетирейик?
Мемет, ярдым эт.

Мемет ве Рефат Ибраимни автобускъа алып баргъанда, бети апакъ кесильди ве нефеси тутулды, Андрей биле раатсызланды.

— Чаремиз олгъанынен сизге заметинъизни одермиз, — автобуснынъ моторы чалышып башлагьанынен, деди баба.
— Не къадар бензин масраф эткенинъни бакъ, масрафынъны айтырсынъ, биз санъа капиги-капигине одермиз.

Андрей пенджересинден эгильди.

— Сиз оны тамам шимди одеп олурсынъыз, Заремагьа текаранчыкъ мераметлик косьтерсенъиз, — яваштан айтып ташлады Андрей.
— Къоджасынен не олгъанына Зарема манъа айтып берди.
Мен анълагьаныма коре, о Зареманы ташлап кетти.
Зарема япкъан ишлеринде шимди сербест.

Бабасы джевабыны къайтаргъандже, автобус чыкъып кетти.
Анасы ве бабасы эвге къавгъа этип кирдилер.

— Биз одермиз, — эеджанлы мыдырдана бабасы.
— Къыркъ беш километр Акъмесджитке.
беш литра къадар бензин кете.
Ве бу арам хастаханеге де одемеге керек.
Онынъ достуна да одемеге меджбур олурмыз.
Сен эшиттинъ айткъаныны.
О, бедава япа.
Мен руслардан садакъа истемейим!
Имае зткен ярдымы я да яландан, хаин мераметлигини де истемейим.
Зарема исе.
зыр дели.
Озюни ким олгъаныны унутмагъа чокъ вакъыт керек олмады; Ремзийсиз Исметни озь тамырларыны бильдирмейип осьтюрер...
рус аилесинде.

— Ремзи оны ташлап кетти!
— айкъырып йиберди анасы.
Эвельден о бир вакъыт къычырмай эди.
— Сенинъ къараман къырымтатар акъайынъ къадыныны ве баласыны ташлап кетти, Зарема мында бир озю къалды.
чюнки тамырлары мындан.
Андрейнинъ де тамырлары мындан.
Сен бир дакъкъа озь абдал, инат гъурурыны унутып оласынъмы асыл да?

Сафи ве Лютфи къоркъу иле бири-бирине бакъты.
Сонъ экиси де чевирилип.
чапып кеттилер.

Йыкъылгъан къабирлер ярыкънынъ ве кольгенинъ денъишмесинде зорнен корюне.
санки олар темеллисинен мында дегиль де, озьлери хаялетлер олдылар.
Мезарлыкъта салкъын ве тынч.
Лютфи аркъасыны терек тамырына таяндырып, къабир устюнде оськен ёсунны ачув иле тартып чыкъара.
Сафи тёпеге бурулып кеткен тар ёлчыкъкъа бакъты.
Лютфинен платода бир вакъыт олмады, бутюн бу вакъыт барып олмады.

— Юр, тёпеге чыкъайыкъ.

— Анда не бар?
Бир оба эски харабелер.

— Лякин анда пек дюльбер.

Сафи Лютфиге дюльберликни тасвирлеп башлады.
Чечеклер шимди о къадар сыкъ осе, базы къобаларгъа кирмек ичюн тек аллыгуллю чаршаф устюнден таракъ юрсеткен киби, кечмеге мумкюн.

Агъаргъан ташлар кунештен сыджакъ ве ярыкъ сача; устюнде кичкене кесерткилер къызына, ель алып кеткен къуру япракъ киби чабик, зорнен эшитильген давуштан четлерге септирилип кетелер...

Сафининъ айткъанындан Лютфи бир сёз эшитмегенини анълашылды.

— Лютфи.
Лютфи?

Къолундаки бир авуч ёсунны Лютфи дарма-дагъын этип, парчалады.

— Не олды?

Ёсунны дирем-дирем парчачыкъларыны парчаламагьа девам этти, ешилли-къаверенки япалакълар пармакъларына япышып къалды.

— Ларисаны сагъындынъмы?
— джурьатсыз сорады Сафи.
Афталар эвельси олып кечкен сырны ачмакъ давасындан сонъ, Ларисанынъ адыны анъмагъа биле къоркъа эди.

— Ёкъ, — деди Лютфи.
— Не ичюн мен оны сагъынаджам?
Эписи киби, о да бир арам рус къызы.

Сафи шашкъанындан бир шей айтып оламады.
Лютфи бутюн бош вакътыны Ларисанен кечире эди.
Лариса Самаркъандда къалгъанына юреги тельчеленди.
Ларисанынъ миллети Лютфиге фаркъ этмез эди, Ларисагьа да айны; олар садедже бири-бирине севда олгъан эдилер.

— Мен бойле шейге даянып оламайым, — агълап йиберди Сафи.
— Не ичюн олар бизни о къадар нефрет этелер?
Не ичюн сен оларны нефрет этесинъ?
Самаркъандда о фаркъ этмез эди.
Биз анда бахытлы эдик; бойле абдал давалашмалар анда бир вакъыт олмады.
Пек яхшы эвимиз, гузель озьбек ве рус къомшуларымыз бар эди ве биз...

Агъасы апансыздан гъыдабыны онъа чевирди.

— Билесинъми айткъанларынъ къайда алып бара?
«Озьбекистан аджайип эди, дюльбер эди, бизни анда эписи севе эди...», сенинъ айткъанларынъ тамам къартбабам Къырым акъкъында икяе эткенленине бензей.
Гуллер, къойлар, бу арам тютюн тарлалары...
Билесинъ, не?
Эписи олгъаны-оладжагъы чёплюк.
Озьбекистан да арам эди.
О бир вакъыт ойле буюк девлет дегиль эди ве, мен эминим, Къырым да айны.
Билесинъ, неден керчектен де сасыкъ келе?
Бутюн бу бизим «ойле эди, бойле эди» сёзлеринден.

Лютфи сычрап турды ве сокъур киби, къабирлер арасындан, тар ёлчыкътан биле кетмейип, садедже тамам чегерлер ве тереклер арасындан, санки оларны да нефрет этил, атылып, ёкъ олып кетти.
Сафи артындан бакъып къалды.
Сонъ, чевирильди ве, бу кунъ девамында энди экинджи кере, олдукъча чабик, Мангъуп-Къаленинъ тёпесине, сарп ёлчугъындан чапып кетти.

Тюзлюкнинъ уджундан, вадийдеки эвчик кучючик къуту киби корюне.
Эвнинъ янында о бир кимсени корьмеди, ве бу онъа худжур корюнди.
Лякин, эбет, Рефат автобуснен Ибраимни Акъмесджитке алып кете эди, Мемет машинасынен оларнынъ артындан кетти.
Лютфи бир ерде, орманда ёкъ олып кетти, анасы ве бабасы але даа давалашалар.
«Къартбаба къайда экен», — деп акъылына кельди Бутюн вадий бош — ёл янында не милис.
не ерли эали.
не де туристлернинъ машиналары корюне.

Ибраимнинъ йыкъылувы себебинден, улукънынъ пекитмеси эвнинъ битирмесинде аман-аман сонъки иш олгъаныны бир кимсе анълап етиштирамады.
Бабалары тизген планына коре, эв саде олып чыкъты.
лякин дёрт дивары.
дамы ве чагъарагъы бар; онынъ табаны, къапусы ве пенджереси де бар.
О ялынъыз, бош ве оны бир кимсе севмей.
Бу эв оларнынъ бутюн параларыны ве кучьлерини алды.
Ерли эали олардан нефретлене ве эв аман-аман Ибраимни ольдюреязды.

Сафи эв къурулып биткенине къуванмакъ.
гъурурланмакъ керек олганыны биле.
Кене де.
аксине, аркъасыны чевирип.
тюзлюкнинъ дигер тарафыны тешкермеге чыкъып кетти.
Къаралезден кельген ёл мелевше тюсте тасманен Мангъуп-Къалени сарып алгъан.

Сафи бу дюльбер манзараны сейир эткенде, къулагьына зорнен эшитильген гурюльти келип етти ве яваштан ёл бою келеяткъан сары машина пейда олды.
О бульдозерге бензеген бир шей эди.
Сонъ артындан конвой киби эки енгиль машина пейда олды.
Бир-эки сание Сафи гъамсыз, къайда кеткенлерини.
тюшюнип, бакъып турды.

Лякин къоба озюне зияде джельп этти.
Ёлу да о къадар таныш олды, козьлерини юмса биле, барып тападжакъ.

Анда.
Сафининъ озь тёгерек эвининъ кунешли янъгьызлыгъында.
эбедий яшамагъа истер эди.
О, скемлеге созулып ятты, янагъыны къызгъан ташкъа къойды.
Бутюн Къырым мындан, дагълардан денъизге баргьандже.
онынъ астында, Алладан берильген юдже бир эдие киби ятмакъта.
Къартбаба бу Къырым адасы, бу ешиль эльмаз Сафининъки олгъаныны анълатты.
Сафи дюньягъа кельмезден эвель биле о Сафининъки эди, лякин Сафи оны истемеди.
Бутюн истегени тек бу къоба олды.

Бир-эки зияретчи Мангъупнынъ тёпесинде долашмакъта.
Базылары Сафиге худжур бакъа ве бир къадын Сафи не ичюн бир озю олгъаныны сорады.
Къобада якъында биреви булунгьаны дуюлды.
Табанда алма тюпчиги, ягълы кягъыт парчасы ве янгъан чыракънынъ уджу долапнынъ бирине сокъулгъан.
Сафи алма тюпчигини узакъкъа, вадийге тараф фырландырып йиберди, сонъ котерип атмакъ ичюн кягъытны гъадап иле джебине сокъты.
Мында башкъа бир инсан булунгъаныны акъылына кетиргенини биле нефрет догъура.
Бутюн кениш дюньяда озюни эвинде киби дуйгъан бу екяне бир ерчик эди ве башкъа бир кимсенен оны пайлашмагъа истемей.

Ашагъыда ёлдан о кене де гурюльти кельгенини эшитти.
Гурюльти эп къуветлеше.
Акъикъатен, сеслер де эшитильген киби ола.
ёл бою бу тарафкъа кельгенлери Сафиге худжур корюнди; мындан Багъчасарайгъа баргъандже эмиетли бир шей ёкъ корюнди.

Сафи апансыздан бутюн меселени анълады.
Ёл къайда алып кеткенини анълады.
Ферьяд котерип, атылып турды, эвчигининъ къапусындан созулып чыкъты ве бар къуветинен чапып кетти.

— Баба!
Ана!

Тар ёлчыкътан насыл чапып тюшкенини озю де анъламады.

Кеч къалмакъ теляшындан анълашылмагъан къаранлыкъ ве ешиллик, хаин ташлар янындан къоркъмайып чапып кечти.

— Лютфи, тез ол!

Лякин бир кимсе кельмеди, тек бульдозер.
Кабинасынынъ четлеринде бешер адам асылып тура, эписи дым сархош сеслернен къычырышалар.

Арттаки машиналар токъталды ве ичинден даа да адам чыкъты.
Сафи оларнынъ чокъсуны таныды.
Голь янында дайма топлангъан ерли инсанлар.
Куле-куле чызмаларынен чадырны авдардылар ве къолларындаки таякъларнен оны ерге йыкъып башладылар.

— Токътанъыз!
— орманнынъ четинден ферьяд котерди Сафи.

— Баба!
Къартбаба!

Бульдозернинъ кабинкасындан эшитильген шенъ сеслер ичинде онынъ давушы гъайып олды.

— Ярдым этинъиз!
Милис!

Бу саба милислер мындан ёкъ олып кеткени акъылына тюшти.
Учь эркек анасынынъ чайханесине якъынлашты ве аселет онъа таяндылар.
Олар бар къуветинен онъа эп таяналар.
Чайхане гъычырдады.
Оны туткъан диреклерден бириси кескин давушнен чатлады.
Бульдозер исе, эп эвлерине къаршы келеята.
Моторнынъ гурюльтисине къошулып, эркеклер айкъыра, багъыра.

— Баба!
— теляшындан айкъырды Сафи.
Орман ичинден тамам бульдозернинъ къаршысына къолларыны саллап чапты.
Олар оны басып кечмезлер; олар токътамагъа меджбур олурлар.

— Токътанъыз, ялварам, токътанъыз!
Кетинъиз мындан!
Бульдозер ёлуны девам эте.
Айдавджылар эписи сархош ве къу- ! тургъан алда...
Сафи пек кеч олгъаныны анълады.
Олар, бельки де, оны асыл да корьмедилер.
Бульдозернинъ пычакъ агъызы тамам Сафининъ устюнде.
Токътамагъа ниетлери де ёкъ.

Сафи джан аляметинден къычырды ве козьлерини юмды.
Шу дакъкъасы насылдыр къоллар оны сарып, чекил алды ве бульдозернинъ пычагъы онъа тийил етиштирамады.

Сафи башыны котерди ве бабасыны корьди, бети ап-акъ кесильген.
Сафини саргъан къоллары къалтырай.
О бир шейлер айта, я да бельки, къычыра.
лякин Сафи эвлерине киреяткъан бульдозернинъ гурюльтисинден бир шей эшитмей.
Диварлар гьырчылдады ве чатлады.
Дамы асылыл къалды.
Бульдозер ве янъы къурулгъан эв арасындаки саваш бир дакъкъа девам этти.
Сонъ бульдозер енъди, таш ве цемент парчаларына болюнил, эв йыкъылды.

## Лютфи къайда?

Санки дерсинъ, чокъ куньлер кечти, лякин бу але даа айны акъшам эди, чакъыл ларчалары ичинде бир шей къыдырмагьа къаранлыкъ олды, алансыздан енгиль машинанынъ мотор сеси сюкюнетни бозды.
Акъылларына башта сархош ерли инсанлар къайтып кельгендирлер деп, кельди; сонъ, бельки, Акъмесджиттен Мемет къайтадыр деп, умют эттилер.
Лякин машинадан Ленанынъ шишман, сепкилли бетли бабасы атылып чыкъты.
О, корьген шейден сакъынып, сюкюнетте, эвнинъ харабесине бакъып къалды.

— Сизни, бельки, бир ерге алып бармагьа керектир деп, акъылыма кельди, — ахыр-сонъу айтты о.
— Апайым сыджакъ татлы чай япып берди, шок кечиргенинъизге файдасы олур, ярдым этер.

— Багъчасарайгъа, достларымызгьа, алып барарсызмы?
— кестирди къартбаба.

— Къайда истесенъиз, — Ленанынъ бабасы тырнагьыны синъирленип, кемире.
— Лякин къызчыкъ ичюн Красный Мак якъынджа олур.
Ленам да оны пек къасевет эте.

— Бизге Багъчасарайгъа кетмеге керек, — Сафининъ бабасы Ленанынъ бабасыны бетине озюни меджбур этип биле бакътырамай.
— Ярдым тапмагьа керек.
Лютфини къыдырмагьа керек.

— Кимни къыдырмагьа?

— Сиз эвимизни йыкътынъыз, — Сафининъ бабасы къычырмагъа башлады.
— Къызымызны аз къалдынъыз ольдюрмеге.
Анълайсынъызмы?
Аз къалдынъыз ольдюрмеге.
Огълум да гьайыл олды, сиз исе, сыджакъ, татлы чай береджек оласынъыз.

— Мен керчектен де бойле шей юзь бергенине пек языкъсынам.
афу этинъиз, — Ленанынъ бабасы терен кокюс кечирди.
О да, бир кимсенинъ козюне утангьанындан бакъып олмай, лякин.
кене де озюни енъип, — Айтынъыз, насыл ярдым керек.
мен япарым.
— деди.

О Сафини ве къартбабаны Багъчасарайгъа алып кетти.
Бабалары анасынынъ да оларнен берабер кетмесини истеди.
лякин аналары оны бир озюни вадийде къалдырмагьа истемейип.
кетмектен кесен-кес ред этти.
Сафи ана-бабасына япышты Барып та къайткъанда оларны мында тапмам деп.
къалдырмагьа къоркъты.
Ахырсонъу бабасы къучагьына алып.
машина ичине къартбабанынъ янына отурмагьа меджбур этти.

— Биз мында олурмыз.
Биз бир вакъыт теслим олмаимыз, акъылынъда тут.

Лякин Сафи анълап оламады, бу алда олар насыл олур да, теслим олмазлар.
Сафи айдавджынынъ кузьгюсинде Ленанынъ бабасынынъ бетине дикъкъат иле бакъты ве онынъ утангьан.
шашмалагъан ве айны заманда меракъ толу бакъышыны къаршылап алды.

— Сиз бугунь олгъан вакъиа акъкъында эвельден бильдинзми?
— сорады Сафи.
— Лена биле эдими?
— Онынъ омузлары чёкти.

— Лена бильмей эди.
Сени къасевет этип, отю патлады.
Исмаил агъа, бакъынъыз..., — къартбабанынъ адыны айткъанда, абынгьан киби токъталды.
— Мен итираф этем, гизлемейим, сиз, татарлар къайткъанынъызгъа разылыгъым ёкъ.
Советлер Бирлиги йыкъылгъан сонъ Къырымда яшайыш бойле де агъыр; иш ёкъ, сув ёкъ.
Лякин бугунь юзь берген вакъиа дешетли.
Бу джинает, айванлыкъ, Красный Макнынъ кой шурасы реисине мен озь фикиримни бильдирдим.

Къартбаба индемеди.
Онынъ къоджаман эли Сафининъ башыны йымшакътан тынчландырып, сыйпай.

Багьчасарай «самозахватында» оларны ялынъыз чайнен къаршылап алмадылар.
Олар келип чыкъкъанынен, ярым саат ичинде эписи топланып кельдилер.
Машиналары олгъан адамлар, балабан группалар тешкиль этип, Мангъуп-Къаледе эвден къалгъан харабени къаравулламагъа, къорчаламагъа ве Лютфини къыдырмагьа кеттилер.
Башкъалары Къырымнынъ дигер «самозахватларына» ве шеэрлерине олып кечкен вакъиа акъкъында хабер даркъатып, бильдирмеге, ярдым кетирмеге, кеттилер ве эр кеске ихтиммал арекетлерге азыр олмакъ кереклигини айтып анълаттылар.
Къырымтатарлар пек ачувланды.
Олар таякълар, чёкючлер, куреклер къолларына алды: къуруджылыкъта бутюн къулланылгъан шейлерни силя оларакъ янларына азырладылар.
Къартбабаны ве Сафини чадырда таныш олмагъан бир къадыннен къалдырдылар, лякин бираздан чадырнынъ къапусы ачылды ве Зарема пейда олды.

— Эшиткенимнен чапып кельдим.
Сафи, балам, Аллагьа Шукюр, сагъ къалдынъ.

— Лякин Лютфи гъайып олды.
Эв де, эр шей де гъайып олды.

Сафи Заремагъа сыйыкъты ве бетинден козьяшлары чыбыргъаныны дуйды.

— Джаным, агъанъ къайда олмагьа мумкюн, билесинъми?

— Бильмейим.
О Мангъупта ормангьа кирип кетти, бир даа пейда олмады.
Бельким джоюлды, бельким ерлилер туттылар...
я да бельким...бельким...
— Сафи джумлени девам этип оламады.
— О садедже чыкъып кетти.

— Лютфи етишкен, акъыллы огълан, эр бир шей яхшы олур.
Раатсызланма, — Зарема оны яваштан къучагъына сарып.
тынчландырып, сыйпады.
— Мен хастаханеден келем.
Ибраим шимди яхшы; баягъы тюзельди.

— Талашып япкъан улугъына не олгъаныны билеми?

— Вай, Сафи...

— Эр бир шей зая кетти.
Бутюн къуруджылыкъ, ашчылыкъ ишимиз, бу мудхиш соба ве дигер шейлер, эр бир шей, Ленинград мудафасы киби олгъаны да.
Темеллисинен эписи кетти.

— Насыл да олса, шу собадан къутулдынъыз.

— Мени тынчландырмагъа тырышма!
— агълап къычырды Сафи.
— Эр бир шей битти, эр шейден бездим.
Эвге къайтмагъа истейим.

Лякин, о эв деп, къаерни айтты?
Самаркъандда къалгъан эвлери сатылды.
Анда башкъа бир инсан яшай.
Къырымтатарларнынъ эксериети, Зарема киби анасынъ, бабасынынъ достлары Озьбекистандан кеттилер, къалгъанлары да тек Ватанга къайтув акъкъында лаф юрсетелер.
Эвлери джезве ве къаве дегирмени онъайтлы юн ве йипек къумач ичине сарылып тургъан къутуда эди, шимди исе, бу къуту бир оба кошели чакъыл тюбюнде комюлип къалды.

— Сафинар, — къартбаба йыкъылгъан эвнинъ тюбюнден чыкъарып, къуртарылгъан шейлерни богъчадан ачып чыкъара.
Богъча уфачыкъ.
Ичинден бир парча агъаргъан кумачны тапып чыкъарды.

— Сафи.
Бир шей бир вакъыт битмей; озь эвлеримизни биз дайма юреклеримизде, янымызда тутамыз.
Кель де бакъ.

О сарылгъан къумачны ачты, ичинде бир оба къараргъан, сарылып-майышып къалгъан маден парчаларны четке чекти ве шарф киби бир шейнинъ тююмини чезди.
Шарф киби шейни устюнде сёнюк алтын тюсте йипнен къувурчыкъ япракълар ве ешиль орьнеклер нагьышлангьан.

— Бу фырланта, — эгилип, деди Зарема.
— Къызлар ичюн баш орьтюси.
Мен беллесем, башкъа бир кумачкъа сарылгъанынынъ себеби, чюнки о нишан эдиеси оладжакъ эди.
Догърумы?
— Зарема къартбабагъа бакъты, лякин джевап кельмеди.
— Пек эски.
Шимди халкъымыз бу темсиллерни насыл нагъышлангъанынынъ манасыны биле унутты.

— Мына бу нар, ичи татлы урлукъ толу.

Къартбаба Сафининъ солукъ, истексиз къыбырдагъан къолуны алып, нарнынъ тёгерек къурсакълы, юрек шекилинде кенарлары бою юрсетти.

— Нар аиле темсилидир.
Эр кесте аиле бар, нар урлукъларыны къорчалагъан къындыр, ве бу инсанлар аиледе айны бойле, сагълам ве уйгъунлыкъта яшамакънынъ темсилидир.
Бакъ, о дёрткошелерге насыл болюне, аиле чечекленгенини, инкишаф эткенини ифаделей.

Къартбабасыны мына санъа динълемейип, Сафи къараргъан алтын йипни тикенли нагъышны пармагъынен сыйпап бакъты.

— Бу да бизим омюр киби.
Нар осе, болюне.
Эр бир нар данеси орькен йибере ве эр бир орькенден бир тамчы даа, бир омюр даа, бир бала даа догъула.
Бала осе, буюклеше, гоньджеден я да чечектен япракъ чыкъара.
Сафинар, динъле.

— Лякин о догъру дегиль.

Йиплер, исьянкяр пармакълары астында чезилип башлады.

— Эр бир шей догъру дегиль, бу икяелерни де динълеп бездим!
Эпимиз бу кичкене дёрткоше нар деген шей ичинде яхшы ве темиз-пак яшамаймыз.
Биз мындамыз, Ленара исе, Озьбекистанда, Лютфи де чыкъып кетти ве...
Мен де кетеджек олам, — апансыздан Сафи тамам бу фикирни айтмагьа истегенини анълады.
Лютфининъ Мангьуп-Къаледе тереклер арасына синъип кеткен вакътында, танылмайджакъ ачувлы бетини акъылына кетире.
Дагьда темиз, ичи бир тюрлю дерт олмагъан къобалар беклегени акъылына тюшти.
Анда тек онъа бир озюне аит, икяелерден, тарихтан, нефреттен темиз; бутюн бу бахытсызлыкътан, къырымтатарлар баргъан ерлерине.
артларындан алып баргъан гъурурлыкъ агьырлыгъындан къалгъан темиз къобадыр.
О тек Сафининъ эви.

— Сиз эр вакъыт эвге къайтамыз, дей эдинъиз, лякин бу бизим эвимиз дегиль!
— агълап йиберди Сафи.
— Бу бизим догъгъан еримиз дегиль, сиз аилемизни мында тартып, эр бир шейни боздынъыз.

— Сафинар, — деди Зарема.

Сафи онынъ бетине я да къартбабанынъ бетине бакъып оламады, чюнки къартбабасына нисбетен о бир вакъыт урьметсизлик косьтермеди.
Сафи пек яхшы биле, къартбаба эр кестен зияде оны севе.
О атылып еринден турды.
фуртуна киби чадырдан чапып чыкъты ве тамам келеяткъан Рефат ве Меметке урунды.

— Лютфини таптынызмы?

Лякин бетлеринден бир кереден тапалмагъанларыны анълады.

Не шу кунь, не де экинджи кунь Лютфи тапылмады.
АдымЧокъракъта къырымтатарлар топланып орман къадар янъы илянлар артында турдылар.
ондан сонъ ерли инсанлар башкъа кельмеди.
Красный Макнынъ сокъакълары бош.
Бульдозер колхозгъа къайтып кетти; эки енгиль машина ве сархош эркеклер гъайып олдылар.
Милис раат, бир шей япмай.

Къузгъунлар юксекте, вадийнинъ алтында авелейлер, сыджакъ, парлакъ кокте фырланалар ве къанатларыны къакъалар.
МангъупКъаленинъ къаялары санки дерсинъ, фурунда пишкен.
Йыкъылгъан эвнинъ чакъыл ташы ве чёплюнинъ ярысы темизленди, анасынынъ чайханеси кене де ерине отуртылды, языкъ ки, шимди о, сархош киби корюне, бир тарафына авдарылып тура.
Вадий ачувлы, беклемектен къайнай.
Бутюн Къырым къайнай.

Авада, сыджакънынъ котерильген давушы киби, сакин гудюрди пейда олды.
О бульдозер сеси дегиль эди.
Ресмий номераларынен къара Волга машинасы яваштан якъынлашмакъта.
Милис машинасы пешинден келе.
Сафи янында тургъан Меметнинъ къолуна озь къолуны сокъты.
Машина гольден авлакъча токъталды.
Къара Волгадан биринджи Ленанынъ бабасы, къызгъын ве кедерли корюнишинен чыкъты, сонъ кольмекли ве ресмий галстук такъкъан эркек ве кийимкъушам, къолунда кягьытларынен къадын пейда олды.

— Красный Макнынъ сельсовет реиси, — деди Рефат.

— Бу не демек, экен?

— Мен беллесем, япкъан къолайсызлакълары ичюн афу сорамагьа кельдилер.
Бу къадын Багьчасарай шеэр мемуриетининъ кятиби.
Мен оны яхшы таныйым; бетиме къаршы къапуны къач кере урып къапатты, кибир къанджыкъ...

— Мемет!

— Багьышланъыз.

Мемет нефретленип, ерге тюкюрди.

— Мына, бу кичкене къызчыкъ, — Ленанынъ бабасы реиске бильдирди.
Теляш ичинде Сафи онъа косьтерильгенини анълады.

— Шу бульдозернен олар къызны аз къалдылар ольдюрмеге.
Къызчыкъ тамам бульдозернинъ алдына атылды.

— Менимдже, корюниши пек яхшы, — деди къадын, лякин онынъ сесинден не тюшюнгени ачыкъ-айдын корюне эди.
— Керчектен де, пек языкъ.

Рефат онъа атыладжакъ киби бир адым япты.

— Сизге не керек?
Олып кечкен вакъиа ичюн Сафиге компенсация тёлейджек оласынъыз, гъалиба?

Къадын агъызынынъ уджуны игренчли бурюштирди.

— Не акъкъынъыз бар компенсация талап этмеге?
Тааджипли шей, сиз бу сёзни манасыны да биле экенсинъиз.

— Биз компенсация тёлеп оламаймыз, — текаран богъазыны къырып лафкъа къошулды рейс.
— Эвинизнинъ бинасы къанунсыз къурулгъан.
Бильгенимизге коре, эркеклер сархош эди, биз оларны ойле де тапып оламадыкъ...

— Тапып оламадынъыз!
— Мемет мыскъылнен кульди.

— Гъалиба, колхоз бульдозерни насыл алып кеткенлерини, сонъ бир кимсе корьмезден, кетирип ерине къойгьанларыны да анълатып олмайсынъызмы?

— Хркъ-хркъ, — рейс богъазыны темизлеп, кене къыркъырдады.
— Айдынъыз, анлашайыкъ.
Биз эпимиз медениетли инсанлармыз: бир кимсе балагьа зарар кетирмеге истемей...

— Базыларымыз медениетли, — деди кятип, къырымтатарларгъа сувукъ, кок козьлерини тиклеп.

— Тамара Васильевна!
Замет де олса, манъа къарарны узатып оламазсынъызмы?

— Эльбетте, керек олса, — оларгъа игренч толу козь атып, кягъытларны реиске узатты ве машинагьа кирип, онъайтлы ерлешти.

— Асим Исмаилов, Мемет ве Ибраим Абдуллаевлар, Рефат Мамутов, — рейс топнен тургъан адамлар арасында бабаларны козьлеринен къыдырды.
— Бу къарар Багъчасарай мемуриетинден кельди.
Олып кечкен, хмм, къолайсыз вакъиадан сонъ биз невбетсиз тыш топлашув кечирдик.
Ер берильмеси аризанъыз янъыдан бакъылды, ве сонъки...
юзь берген вакъиадан сонъ, къарар...

— Тоот тот!
Тоот!
Тооот!

— Къарар къабул этильди...

Тооот!
Кок ве беяз автобуснынъ таныш сеси, лякин шимди о опкели суретте окюре.
Автобус кошеден фырланып чыкъты ве гъыйкъылдап токътады.
Андрей аджеле башыны автобуснынъ пенджересинден чыкъарды.

— Тез олунъыз!
Асим, Асим къайда?
Милислер Лютфини якъалады.

— Не?
— бабасы Ленанынъ бабасы ве рейс янындан чапып кечти.

— Къайда?

— Айны бойле шей башкъа «самозахватларда» да олып кечти.
Къавгъа чыкъты; огъланлар янгъан бензин шишелерни атып башладылар.
Спецназ къуветлери етишип кельди ве бутюн къырымтатарларны якъалап, алып кетти.
Лютфи де оларнынъ арасында эди.

Адам топламы арасында ферьяд къопты.
Мемет машинасына чапты.

— О къайда олды?
Къайдан билесинъ?
— Бабасы Андрейнинъ кольмегине япышып, автобуснынъ пенджересинден тартып чыкъармагьа тырышты.

— Корьдим, — деди Андрей.
— Молодёжное коюнде, Зареманынъ кою.

Андрейнинъ къанлы кольмегини ве бир козю къырмызы-къара сияргъандан къапалып кеткенини баба, гъалиба, тек шимди абайлады.

— Оларны токътатып оламадым, — деди Андрей.
— Тездже кельмеге тырыштым.
Къалгъанлары да Акъмесджитке келеяталар.
Автобускъа мининъиз.

Бабасы Андрейни энди йиберди ве дигерлерине чевирильди.

— Молодёжное.
Дёртюнъиз машинанынъ артына отурынъыз.

— ёкъ, — деди Андрей.
— Анда бир шей ёкъ, уруш битти.
Эпинъиз мининъиз.
Акъмесджитке алып барарым.

Бабасы айткъанына эмиет бермеди.
Къырымтатарлар гъадапларындан къайнап, машиналаргъа ерлешелер.
Милис хадимлери машиналарындан башларыны чыкъарып бакъалар, сельсоветнинъ реиси къолунда кягъытларыны тутып, не япаджагъыны бильмейип, Волга машинасы янында чапкъалай.
Къопкъан шамата ичинде Сафи рейс кедерли сеснен айткъаныны эшитти.
«Аллам.
Вай, Аллам.
Мен белледим, бу къарар сизнинъ менфатынъызгъа олгъаныны бильмеге истер эдинъиз...»

— Лютфини ве башкъа яшларны якъалап, къайда алып кеттилер?
— деп, сорады анасы Андрейден.

— Биз бильмеймиз.

Анасы Сафининъ къолундан тутып.
автобус ичине итеклеп кирсетти.

— Эпинъиз.
Автобускъа мининъиз.

— Эльмира...

— Акъмесджитке кетемиз, — анасынынъ сеси сакин.
лякин о къылыч киби кесе.
— Эпимиз.
Лютфини ве дигерлерни бошатылгъаныны талап этеджекмиз, оларны йибермегендже.
андан къайтмамыз.

## Бутюн Къырым сени айта

Сафи йыкъладжакъ киби олды ве бабасынынъ къоллары оны къучакълап, тутып етиштирди.
О бабасы ве Рефат арасында сыкъылып къалды, анасы, къартбабасы ве Мемет эписи янындалар, бирибирининъ къолларыны тутып, бир буюк инсан зынджыры ялтылар.
Рефат бар къуветинен эснеди ве, утанып, бир кереден къолунен агъызыны къапатты.
Бу арекетте энъ аджайип къопайлыкъны корьмеге мумкюн эди, чюнки бутюн Акъмесджит мудафаа олунгъан шеэр киби баррикадаларнен сарылгъан заманда, бойле эснемекни урьметсизлик саймакъ да мумкюн.
Чюнки шимди къырымтатарларнынъ къаршысында бутюн Къырымнынъ тертипсизликке къаршы азырлангъан махсус аскер къуветлери, къалкъанлары артында сакъланып, эр дакъкъа атеш ачмагьа азыр олып тургъан заманы эди.
Йигирми дёрт къырымтатар генчи, Лютфи де оларнынъ арасында, не я да къайда олгьанларыны, не заман азат этиледжеклерини бир кимсе бильмей.

Сафи Ленагъа къырымтатарларнынъ арекетлери тынчлыкъ севиеде откериле деди.
Лякин шимди дженк башланаджакъ киби корюне эди.
Кордонгъа келип къошулмагъа истеген эр бир инсан къапатылгъан чет сокъакълардан айланып, силялы аскер рыкъма-рыкъ толу машиналар, Андрейнинъ автобусы киби кок ве беяз ёлакълы автобуслар янындан кеч.
Лякин бу автобуслар аскер ве миписнинъ махсус къуветлери, эписи къара спецназ аскерлери униформалы, базысы асыл да униформасыз инсанлар арасындан кечип кельмеге меджбур олдылар.
Милис сыралары арасындан чаре тапып кечип олгъанлар, кечип оламайып къалгъанлар я да котек ашагьанлар акъкъында хабер бере.
Лякин котек ашагьанлар кене де ерлерине турып юрюшни девам эте; артларына къайтарып йиберильгенлер тек сокъакънынъ кошесине къадар бурулалар ве кене де сыраларда тургъан инсанларгъа къошулалар.

Сыраларда базыда элли инсангьа якъын тура, эксериет алда парламент бинасыны сарып ве ашагьы созулып Назирлер Шурасыны сарып ала.
Бир министр я да депутат сыралар арасындан енгилликнен кирип я чыкъып оламай, тек аскерлер атып башласа, я да къырымтатарларнынъ талап эткенлерини ерине кетирсе, тек о вакъыт олар ерлерине кечип ола эди.
Къырымтатарлар бутюн озь талапларыны ерине кетиртеджеклерине сёз бердилер.

— Багъышланъыз, — деди Рефат, кене де эснемек истегини бастырып.
Бир дакъкъадан Мемет де онынъ артындан эснеди.
Сафининъ ченгеси къыбырдап башлагьаныны дуйды ве чевирилип бетини бабасынынъ омузына сокъты, бетинде эснев козьяшлары пейда олды.
Олар мында уйледен сонъ кельдилер, бутюн гедже, саба турдылар ве, мына шимди, кене акъшам олаята.
Къырымтатарларнынъ рехберлери бир ерде акимиетнен корюшмелер алып бара, лякин сокъакъкъа оларнынъ талапларыны динълемеге я да эшитмеге бир кимсе чыюьмай.
Тек милис артында топ-топ тургъан адамлар перишан сёзлер къычыра ве силялы фургонлар, ашагъы-юкъары юрип, хопарлордан багъырып, эмирлер бере:
«Татарлар, эвинъизге къайтынъыз.
Сизнинъ арекетинъиз къанунсыз ве биз сизни урып, дагьытырмыз...».

Абдырап уянгъан Исмет агълап, юкъусындан даа айынамай:
«Ана!», деп шыншыкълады.
Андрей оны бираз ёргъунлыкънен къолунда саллады, сонъ Заремагьа узатты.
Андрей оларнен бутюн гедже турды, чюнки Андрей автобуснен къырымтатарларны Акъмесджитке алып кельгенини милис хадимлери анълагъан сонъ автобусны тутып алдылар.
Сафининъ фикирине коре, оны аскерлерни, къырымтатарларгъа таш ве шишелер атмагьа махсус азырлангъан халкъны кетирмек ичюн ишлеттилер.
Шимди исе о башкъа автобусларнен берабер авлакътаки сокъакъларнынъ бирисинде тура.

— Бу халкъ Къырымдан дегиль, — милис сыралары артында сакъланыл, нефрет толу козьлеринен къырымтатарларгъа бакъкъан адамларгъа чырайыны сытыл, деди Андрей.
— Мен бильмейим, олар къайдан.
Оларны мында махсус кетирдилер.

Андрейнен берабер эки рус адамы ян-янаша тура, эсли-башлы къары-къоджа акимиетке синъирленил, бу саба нумайышчыларгъа къошулды.
Олар Сафиниъ янында токъталдылар.
бельки де баланы корип юреклендилер.

— Бизим огълумызны да милис якъалады, — деди къадын.
Онынъ дудагьы къалтырай эди.
— Учь ай эвельси.
Къайда олгъаныны але даа бильмеймиз.
Олар тек къырымтатарларгъа бу къоркъунчлы, къанунсыз шейлерни япмайлар.
Биз сизге къошулмагъа истеймиз.
чюнки сиз бизден кучлюсинъиз, сиз талап эткен шейлеринъиз бутюн халкъ ичюн яхшыдыр.

Сафи бабасына бакъты.
Онынъ бети таш кесильди.
Зарема разы олып, башыны саллай.

— Эльбетте, бизге къошулмагъа мумкюн, — деди Сафи индже, бала сесинен, чюнки башкъа бир кимсе джевап бермеди.
Шимди къары-къоджа Сафининъ янында туралар, къадын Исметке бакъып, яваштан кулюмсирей.
Сыныкъ ракъы шишеси башлар устюнден вызылдап кечти ве анасынынъ янында ерге тюшти.
Хопарлор але даа айкъыра:
«Текрарлайым, сиз къанун бозасынъыз.
Тынчланып, таркъалып кетинъиз, я да биз озь арекетимизни башлармыз.
Биз сизге эмир этемиз».

Музакере этмеге, хитап этмеге инсан ёкъ, лаф къошмагъа биле кимсени тапалмазсынъ.
Тек бир тарафтан силялы фургон машиналары, сыраларнен тургъан бетсиз къалкъанлар, башкъа тарафтан парламент бинасынынъ япыкъ пенджерелери.
Олар санки бульдозернинъ пычагъы киби халкъкъа бакъмайып, йыкъып, кесмеге азыр эдилер.

Сафининъ тизлери къалтырап башлады.
Бу сефер оны чапып къуртараджакъ инсан ёкъ, чюнки бабасы да, аилеси де — бутюн севген инсанлары янында бири-бирине сыйыкъып тура: олар эписи бульдозернинъ пычагъы ёлундалар.

Апансыздан сынгьан джамнынъ кескин тынъкъылдысы эшитильди ве бабасы:
«Эльмира!» — деп, къычырды.

— Биз не къадар даа мында отураджакъмыз?
Къайтарынъыз огьлумны, — анасынынъ козьлери атеш киби парылдай.
— Эписини къайтарынъыз, сагъ ве селямет къайтарынъыз!
— Солгъун янакъларында ал бенеклер телкен, оларгъа атылгьан шишени тутып, парламент пенджересине къайтарып фырландыргъан кесик пармакълары алреван къан олгъан.

— Пек догъру, — деди Рефат.
Къолуны бошатып, о аякъкъабыны чыкъарды ве бинанынъ экинджи пенджересине фырландырды.

— Башынъызгъа олсун, — деди бабасы тёкюльген къырыкъ джам сесини эшитип.
О анагьа шашкъын ве айны заманда къоркъу ве севги толу козьлеринен бакъа.

— Айдынъыз, бу къалдырымларнынъ ташларыны да чыкъарып оларгъа атайыкъ.

Рефатнынъ аякъкъабы кери къайтты, онынъ артындан делик зымпасы ве субмарина шекилинде пресс-папье учып кельди.

— Сизни мында ким чагъырды?
— ичериден кескин сеснен айкъырды белли олмагъан инсан.
— Не акъкъынъыз бар?
Къыдыргъанынъызны булдынъыз, вандал миллет.

Шу арада парламентнинъ къаршысында къуршунлар сызгъырып башлады ве бири-бири артындан къапатылгъан пенджерелернинъ данъкъылдысы эшитилип, айкъыргъан сесни бастырды.
Чечек череплернинъ парчалары кунеш нурларында кумюш балыкъ киби йылтырай.
Оларнынъ ерге тюшкен гудюрдиси, ачувлы халкънынъ къычырмасы, къалкъанларны ве тюфеклерни ишке тюшюрген аскерлер — Сафининъ къулагъында денъиз далгьасынынъ окюрмеси киби корюнди.
Сафи ольмеге истемей.
Башта бир омюринде даа пек чокъ япыладжакъ ишлери бар.
Мисаль ичюн, он беш яшына кельген сонъ Къырымнынъ автобус айдавджылары я да корюмли къараманлары онъа севда олып, пешинден тюшер экенлерми деп, тюшюне; Ибраимге ялварып, шу аджайип арап арифлерини огретмесини ве о Рустемге мектеп китапларында гизли мектюплерни язып ёлламагъа истей; я да анасы, о онунджы сыныфны битирген сонъ дюльберден-дюльбер антерни кийип, дискотекагъа яры-геджеге къадар ойнамагьа бармагъа изин берирми экен, деп акъылына кетире.
Рефатнынъ къоркъунчлы къавгъаджы, эр кеске ве эр шейге къаба янашкъан анасынен, о Къырымгъа авдет олгъан сонъ, таныш олмагъа истер эди, Ленарагьа Мангъуп-Къаленинъ къобаларыны косьтермеге, Лютфи ве Ларисанен сыджакъ кунеште къызгъан, джам киби парылдагъан тузлу денъизде ялдамагъа арз эте эди.

«Атманъыз!
Атманъыз!
Аман, Аллам, не къадар къоркъунчлы...»

Денъизнинъ шаматасы айры сеслерге болюнди: яйгъара, гурюльти ве.
ашагъыда бир ерден, аджы-аджы вайылды эшитильди.
Сафи козьлерини ачып юмды.
Бир топ адам арасындан озюне ёл ачып, къоллары тёпеде, Сафиге таба, якъынлашкъан, Лена эди...
Сафининъ къолу бетон парчасы тюбюнде букюлип къалды.
О насыл этип анда къалгъаныны озю де хатырлап оламай.
Лена Сафининъ янына якъынлашып олды ве, нефеси тутулып, омузларына япышты.

— Вай, бу да не, инкъиляпмы?

— Сен мында не япасынъ?
Мында олгъанымызны къайдан бильдинъ?

Лена бурнуны ошлу фыркъылдатты.

— Анъламайсынъмы, ёкъса.
бутюн Къырым сени айта?

— Эгер де биз инкъиляп башладыкъ.
деселер, догъру дегиль.
Биз тек Лютфини къайтармагъа истеймиз...

— Акъылсыз, мен сиз, къырымтатарларны.
айтмайым.
лякин.
насыл олса да, бойле шейни де айталар...
Мен бутюн Къырым сенинъ акъкъында лаф юрсеткенини.
айтам.
Сафи

Сафининъ энъсесине бир шеи келип, урды.
Пек къатты урмады.
Лякин низамлы-тертипли орюльген сачларыны чыбалтты.
Сафи яваштан къолунен башыны сыйпап бакъты.

— Бульдозернинъ къаршысына атылып чыкъкъан сонъ бутюн халкъ сени ольдюрдилер белледи...

— Олар мени асыл да корьмедилер.

Энъсесинде, сачлары чыбалгъан ерде, ыслакъ ве япышкъакъ бир шей дуюлды.

— Эписи зиль сархош эди, лякин сени пек яхшы корьдилер; кой шура азалары бу меселени озь топлашувларында бакъкъанда, олар бир кереден фикирлерини денъиштирдилер...

Сафи къолуны башындан алып бакъты.
Бутюн пармакълары насылдыр шейден къызаргъан.
Апансыздан о сыджакъланды ве алсызланды.
Япкъан иши буюк бир ахмакълыкъ олгъаныны анълады, озю бир уфачыкъ къыз олып, бульдозер къаршысына атылып чыкъмакъ...
Тамам, къолларында ич бир силя олмагъан къырымтатарлар, ярым орду чокълугъында олгъан аскерлер къаршысына атылып чыкъып, пенджерелерни къыргъаны киби: керчектен де ахмакълыкътыр...

Энъсесинден ашагьы талыкъ, ыслакъ къуртчыкъ ёргъалап кеткен киби олды.
Вайвалавлар, ферьят але даа къулакъларында янгъырай.
Сыра бою, къолларыны къутургъан киби саллагъан ве милис сопаларындан къачынмагъа тырышкъан, бир адам чапа.

— Токътанъыз!
Разы олдылар; балаларны эвге йиберелер!
Эписини эвге къайтаралар!

— Сафи?
— деди Лена.
— Сен динълемейсинъ.
Сафи, сен беджердинъ!
Сафи...

Ленанынъ бети баш токъмакъ кетип, аджайип сарылтым куль тюске чевирильди.
Сафининъ къаршысында узун, торпедо шеклинде бир шей пейда олды.
Яхшыджа корьмек ичюн, о козьлерини сюзди.
О шей субмарина экен ве онынъ бир тарафында къывырчыкъ арифлер иле сёзлер язылмыш

Балыкъ.
ёкъ.
Бахшыш, Къырымдан Бахшыш.
Къолуны узатып, оны аладжакъ олды.
ве къаранлыкъкъа авдарылды.

— Не ичюн анда балыкъ язылгъан, мен бахшыш демек истейим?
О бахшыш дегиль, о субмарина.

— Не?
Сафи!
Эй, Сафи...

Сафи козьлерини ачты.
Лютфи эгилип, бетине бакъа эди.

— Селям, — деди Сафи.
Онынъ сеси насылдыр къырыкъ чыкъты.
Лютфининъ кулюмсирегени де худжур корюнди.

— Эй, — Лютфининъ сеси де къырыкъ эди.
— Не мыдырданасынъ, ярамаз къардашчыгъым?

— Ярамаз агъам.
Корюнишинъ пек худжур.

Лютфининъ тебессюми къыйыш эди, чюнки дудагьы баштакине коре, эки кере шишкен, бетининъ ярысы сиярынтыларнен толу эди.

— Озюнъе бакъ.
Озюнъни корьген олсанъ, пенджеренинъ ярысы башынъа мыхланып къалгъан — Дигер сеяреден кельген робот киби эди корюнишинъ.

Айткъаны догъру олгъаныны бильмек ичюн, къолуны котерип бинтнен къавий сарылгъан башыны тийип бакъты.

— Шимди сен тамам Мысыр мумиясына бенъзейсинъ.

Кульгенинден башы агъыртып башлады.

— Не олды?
Исьян биттими?

— О нумайыш эди, исьян дегиль.
Акъмесджитнинъ чокъсу ерлери але даа къапатылы, лякин олар къырымтатарларнынъ меселесини бакъмакъ ичюн февкъульаде вазиет комиссиясыны тешкиль эттилер...

— Мен де якъалангьан эдимми?
Я да олар садедже сизни йибердилерми?

— Эпимизни якъаладылар.
Э, иш бойле, Сафи.

Лютфи артына чекильди ве Сафи озюни тёшекте, сёнюк ешиль боянен боялангъан бир одада яткъаныны анълады.
Анасы ве бабасы бир курьсюде сыкъышып, Сафининъ янында отуралар.
Бабасынынъ къоллары анасыны саргъан.
Отургъан ерлери пек къолайсыз олгъаны дуюла, лякин олар экиси де терен юкъугъа далгъанлар.

— Эр кесними?
Къартбабаны, Рефатны, Меметни, Андрейни, эр кесни?

— Эр кесни.

Сафи сёнюк къаверенки одачыкъны козьден кечирди.
О хастаханеге бензей эди.
Бу апсхане экенми, олар мында эбедий къаладжакълармы?
Я да оларны ахыр-сонъу Озьбекистангьа къайтарып йибереджеклер ве бу сёнюк ода Къырымда корьген сонъки шейи олджакъмы?

— Бу адалетли дегиль, — деди Сафи танылмагъан къырыкъ сеснен.
— Биз эр бир шейни яптыкъ — биз Къырымда къалмагъа керекмиз.
Мен къайтмагъа истемейим!

О, котерилип турды ве аякъларыны салландырды.
Козьлернинъ огюнде парлакъ йылдызчыкълар ойнай.

— Эй, ерине ят!
— Лютфи раатсызланды.
— Санъа даа турмагъа олмай.
Мен тек...

— Не?
Не?
— аналары абдырап бир кереден ойле атылып турды ки, бабалары сескенип уянды, мувазенетни джойып курсюден йыкъылып кетти ве анасыны да йыкъты.

— Сафи!
— айкъырды анасы, озюни бабасынынъ къолларындан бошатмагьа тырышып, — Вай, Сафи, джаным балам, озюнъи насыл дуясынъ?
Асыл да къыбырдама!
Къайда кетеджек оласынъ?

— Сафи!
— джан чекишип фысылдады Лютфи.

— Мен тек...

Къапу бир кереден ачылды ве ашыкъып, къартбабалары кирди, пешинден Зарема ве Лена.
Лена?
Сафи къолунен сарылгъан башыны тийип бакъты.
Гъалиба, Лена якъаланмады...

— Сен озюне кельдинъ!
— чыйкъылдады Лена.
— Сафи, сен къарамансынъ, шу джам парчасы башынъны кесип атаязды...

— Мен истемейим артымызгъа къайтмагъа!
— Сафи окюрип агълай.
— Мен истемейим апсханеге кетмеге.
Мен Къырымда къалмагъа истейим!

— Сафи...
Сен не айтасынъ?

— Экимни чагъырайыммы?

Къартбабасы онынъ янына тёшекке отурды ве башыны сыйпап озь омузына таяндырды.

— Тынчлан, Сафинар!
— балабан эллер Сафининъ омузларыны, аркъасыны сакинликнен сыйпай.

— Тынчлан.
Ш-ш-ш.
Бир заманда бар экен, бир заманда ёкъ экен...

— Сафи, — нефеси тутулып, къычырып йиберди Лютфи.

Сафи козь къыйыгъындан онъа гизлиден бакъа.
Утангъанындан когертимлер астындан Лютфининъ бети алевленди.
Ахыр-сонъу онынъ алыны анълал, Сафи къолуны.
етил олгъан тарафындан узатыл, Лютфининъ тизини чимчеди.

— Лютфи, сен...
сен...
сен яланджысынъ.

## Сафининъ эви

Мангъул-Къаленинъ тёпеси дженнет.
Эп тёпеге ве тёпеге, къабирлер янларындан, харабелер ве къаранлыкъ ичине ынтылып, сени арткъа тарткъан хаялетлерни, агъырлыкъларны, къоркъуларны, чезильмеген суаллерни, меселелерни ёлунъда енъип кечесинъ.
Тёпесине чыкъмаздан эвель.
озь ёлунъда оларны ювып силесинъ, темиз, салкъын сувларны расткетиресинъ ве эр шей бир кереден денъише.

Къартбаба тереклер арасындан огге адым атты, темиз ава ве айдынлыкъ апансыздан устюне авды, санки балабан беяз парашют бир кереден ачылып кетти.
Этраф о къадар ярыкъ, айдын; яшлыгъындаки киби турмакъта.
О юреги сызлап агъырткъаныны дуйды.
Мында, Мангъул-Къаленинъ тёпесинде ава аджайип темиз, ве эр шей эбедий турмакъта.
О огге эгилип, кокрегине япышты, тутулгъан нефесини сакинлештирмеге тырышты.

— Не олды?
Вай, Аллам Яраббим, сен не, йыкъыладжакъ оласынъмы, шу?
Дели огълум мында, догъгъан коюме тёпеден козь ташламагьа тартып чыкъаргъаны азлыкъ эткени киби...

Рефатнынъ анасы къартбабаны къучакълады ве къатты тутты.
Онынъ да айны шу юксек бет кемиклери ве Рефаткъа бенъзеген тёгерек къара козьлери бар, лякин огълу аюв киби къоджаман олгъанда, о уфачыкъ къадын.
Козьлери тюбюнде ве пармакълары арасындакки териси сигара кягъыты киби шеффаф олып кеткен.

— Эльбетте, мен сени тёпеге алып чыкъамам, къартий, кель экимиз тырышайыкъ.

— Мен тырышам...
— мыдырданды къартбаба.
— Тырышам...

— Къайда?
Сен къыбырдамайсынъ, да!
Манъа коре, бабамы артына кет!

О, къартбабаны тюрткючлеп, истер-истемез тюзлюкке, арт тарафына тартып чыкъарды.
Аджайип юксек ешиль ада киби, ерден де зияде кокке якъын бир мекян, тюзлюкнинъ эр тарафы ашагьы авдарылып, эрылгьан ве мавы ренкте шеффаф къатламлар тизип, озю аман-аман ада киби.
Къырым эп узакъ, даа да узакъ созула.
тамам денъизнинъ кумюш ренкте сызыгъына яваштан сёнюп.
барып къошула.

— Сонъ, коюм къайда?
— Рефатнынъ анасы кунештен козьлерини къолларынен къапатып, узакъ месафеге бакъып къалды — Эминим, аюв балам анда асыл да барып кельмегендир.
Эльбетте.
аиле хазинесини де къазып къыдырмагъандыр.

Къартбаба кокрегиндеки агърысыны шу дакъкъасы унутты.

— Сизни анда керчектен де сакълангъан хазиненъиз бармы?

— Эльбетте.
Бир-эки шемдан, раметли бабам анама никях тойларына эдие эткен кумюш къушакъ.
Биз оны 1941 сенеси къазабелядан къачмакъ ичюн комип сакъладыкъ, чюнки бу айнеджи шейтанлар, немселер сюрип кирди.

— Алты адым джевиз терегинден, — сомурданды къартбаба.

— Аиды, яхшы, мен беллесем, олар да.
башкъа шейлер киби, чокътан берли ёкъ олып кетти, — Рефатнынъ анасы терен нефес алды.
— Тек авасыны хырсызлап оламадылар.
ойлеми?
Бу аджайип темиз аванен акъджигерлеринъни толдур!
Эм де.
бакъ, бу ава сенинъ сагълыгъынъны тедавийлемей, деп айтма, къартийим.

— Мен сизден яшым, Фатиме тата, — деди къартбаба менлик дуйгъусынен.

— Эминим, сен мен киби, дёрт инсульт кечирмединъ: сонъки инсульт олгъан сонъ, олар меним дженаземни Озьбекистанда къылырлар белледи.
Алла Тааля биле, мен тал о къадар тез теслим олмайым.
Ватанымны корьмезден эвель, мен теслим олмам.

— Мангъуп-Къале денъишмеген, — деди къартбаба.

— Къалгъан эр шей денъишкен, лякин Мангъуп-Къале эбедий тура.
Чокъ языкъ, мен мында кельмеге къоркътым...

Фатиме апте къартбабанынъ къолуны къурназ мераметлик иле таптады ве тюшюнджелерине далмагьа имкян берди.
МангъупКъаледе эр шей о къадар чокъ йыл девамында денъишмекте ки, бир кимсе эвельден олар насыл олгъаныны козь огюне кетирип оламай.
Оны асыл да ким козь огюне кетирип олур.
Бир заманларда мында шарап магъазлары, кильселер, джамилер, кенассалар олгъаныны ким хатырлар?
Бутюн бир шеэр комюлип, шимди чечеклер астында тынч раатланмакъта.

— Мында нелер олып кечти?
Эписи къайда кеттилер?

Анасы чечеклер ве акъчиль таш иле сарылгъан тюпсиз терен кокке бакъты.
Пармакъларыны къобанынъ диварлары устюнден юрсетип бакъты ве къаянынъ бир парчачыгъы апансыздан къолу ичине кьопып тюшти.
Онынъ ичинде назик, кумюш ренкте бургъумлар, денъиз къабурчакъларнынъ я да денъиз махлюкъларнынъ таш кесильген излери корюне.
«Бакъ, къазылмалар!
Булар эписи бир заманда сув астында къалгъан олса кереклер.
Асим, не ичюн биз мында эвельден кельмедик?
Бутюн бу вакъыт вадийде олып, мында котерильмедик.
Пек аджайип ер.

— Хатырлагъаныма коре, сен бир заманларда оны мудхиш дагъ деген эдинъ, — эриштирди оны бабасы.
— О вакъыт сен Багъчасарайда къалмагъа истеген эдинъ.

— Эбет, о вакъыт о бутюн кунешни къапата эди.
Къыш кельсе, кене де къапатыр.

— Лякин о замангъа къадар бизге Къаралезден, иншалла, электрик акъымы келир ве дагънынъ бир зарары олмаз.

Анасы къашыны тааджипленген киби котерди.

— Къышта?

— Мен ойле тюшюнем.
Бизге энди рухсет берильген сонъ, эр шей тездже олур.
Андрей де къуруджылыкъ ишлеринде чалышкъан.
О манъа биз биринджи кере эв къургъанда бир-эки янълыш япкан шейлеримизни анълатты ве уджуз къуруджылыкъ керестелерни къайда тапып алмагьа мумкюн олгъаныны да косьтерди.

Анасы бабасына къолуны узатты.

— Вай, демек, Андрей бизге энди ярдым эте, ойлеми?
Яни, биз бу ярдымны къабул этемиз...

Бабасы къолуна япышып, къобадан къучагъына тартып чыкъарды.

— Токъта, Эльмира.
Сен мени русларгьа къаршы хурафат тутам деп, беллемейсинъ де?
Оларнынъ арасында яхшылары да пек чокъ, лякин, кене де, бу бизим топракъ, оларнынъ дегиль.

Башларынынъ тёпесинде ал учькошелик юксек мавы кокте асылып, вадий бою оларгъа тараф авелей, аджайип алкъа япа ве кене де асылып къала, яваштан эскен ельчикте къалтырай.
Исмет къуванчындан чыйкъылдай, Андрейнинъ Заремагьа тевсие берген сеси эшитиле:
«Бакъ, башта сол тарафтаки ийпни тартмагьа керек...
догъру...
пек узакъ дегиль...
ёкъ...
пек кучьлю дегиль...».

Сазагъан къабыргьалап учып башлады ве узюлип бир кереден ерге тюшти.
Къартбаба башыны бурып, тюшкенини сейир эте.

— Тамам бойле биз аэропланларны.
вызылдап вадийлер бою учкъанларыны бакъа эдик.
Эр ерде дженк кете, юткъанлар да.
енъильгенлер де бар.
биз исе.
оны мындан харита устюнде киби.
ашагъыда эр бир шейни коре эдик, дженкнен алып береджегимиз олмагъан бир оюн киби бакъа эдик.
Чюнки мында.
тёпеде.
дженнет ерлештирильген ве мында бир вакъыт бир шеи гъайып олмаи».

— Мукъайт ол, — Мемет эгилип.
ерге чёкти

— Ибраим!

— М-м-м, -Ибраим бурнуны китаптан узьмей Сазагъан башыны янындан учып кетти ве Рефат атылып турып омы чегерлер ичинде сарылып къалмаздан эвель.
тутып етиштирди

— Тамам бойле бир кунь...
— деди Мемет.
башыны саллап.
— Сен мердивенден йыкъылгъанда да китап окъуй эдинъ.
оилеми?

— М-м-м?
— Ибраим яваштан тюклю эшек арысыны китапнынъ саифесинден уфюрип тюшюрди ве артындан учып кеткенини бакъып къалды.

— Бу сазагъан къайдан кельди?

— Тамам андан

Ибраим мевзуны денъиштирди.

— Сонъ.
Рефат.
ананъны Керменчикке не вакъыт алып бараджакъсынъ?

— Мен анам Керменчикни бу ерден сейир этмесини истейим.

Рефат къолуны авлакътаки вадийге ве байырларгъа тараф узатып косьтерди.

— Бутюн кой, эгер биз къайтсакъ, бизге баскъы япып, хазине къайда сакълы олгъаныны косьтермемизни беклейдир.
Эписи де Сафининъ къабааты.

— Мени дегиль!
— Сафи сазагьанны алмагьа къайтып кельди.
— Къартнынъ!

— Эльбетте, лякин сен билесинъ, биз буюклерге урьметсизлик костерип оламаймыз.

— Вай, о заман айткъанынъыз догъру.
Рефат, хазине меселеси ичюн багъышланъыз.

— Сенсинъ бизим хазинемиз, — деди Рефат.
О аркъасыны сыджакъ, кекик къокъугъан откъа ташлап, созулды ве тёпеге бакъып, хошнут кокюс кечирди.
— Будыр бизим хазинемиз.

— Ве бу эписи бизим багьчамызда, — деди Мемет.

Ибраим кунеш нурлары сачылгъан саифени чевирди.

— Аллахым, манъа багъчанъда дайма адынъ анъылгъан бир эв бер...

— ...ве адалетсизликлерден мени къорчала, — деп, битирди Мемет онынъ акъкъында лаф юрсетерек...

* * *

Бу язнынъ базар куню, санки дерсинъ, эр кес Мангъуп-Къалеге кезмеге кельмеге ниетленген.
Кезинип рус аилеси де тюзлюкке чыкъкъан: Красный Макнынъ сельсовет реиси апайынен ве эки баласынен мында кельген.

Рейс оларгъа бир терс назар ташлады ве козьлерини четке чевирди.
Сонъ арткъа бакъып.
къырыкъ сеснен:

— Доброе утро.
— деди

— Доброе.

— Селям алейкум.

— Пек яхшы кунь.
— Сафиге сувукъ селям берип, къошты реиснинъ апайы.
— Сагълыгъынъ насыл?

— Пек яхшы.
— къызарды Сафи.
Башындаки саргъыны бир афта эвельси чезип алдылар, онынъ ерине ямав киби кичкене сач янъыдан осип башлагъан бенеги къалды.
Бахтына, о да орюльген сачлары тюбюнде сакъланып къалды.
Сафи оны адалетли саймай: Лютфи бу вакъиалардан сарылгъан билегинен ве когертимлернен чыкъты, онынъ корюниши меракъ догъура ве о, къараман киби юре эди.
Сафи исе, тек бу абдал, сачлары тыраш япылып, тикиш къоюлгъан юнлю бир тамгъанен чыкъты.

Къоранта тез-тез козьден ёкъ олмагъа арекет этти ве Лена, гизли къобадан атылып чыкъкъанда, онынъ устюне сюрюнеяздылар.
Онынъ корюниши умютсиз эди.

— Мен белледим, бу Лютфи.
Къардашымнен сакъланма ойнай эдик, гъалиба къардашымнынъ джаны сыкъылды, чюнки Лютфи бизни къыдырып ойле де кельмеди...

— Туттым!
— Лютфи чегерлер арасындан атылып чыкъты ве Ленаны бир къолунен тутты.
Лена, чыйкъылдап, къолундан узюльди ве тюзлюк бою къачып кетти.

— Анълашылмагьан бир къыз, — Лютфи Сафининъ янына отурды.
— Бакъ бу манзарагьа...

Онынъ сеси сакинлешти ве о, тынчланып, этрафкъа бакъып къалды.

— Сен Мангъуп-Къаленинъ тёлесинде даа асыл да олмадынъ, ойлеми?
— Сафи къолунынъ тюбюндеки осюмликлерни басыл къырсылдатты ве оларнынъ темиз къокъусы бир кереден башыны айландырды.

— Фантастик, муджизели дегильми?

— Мен тюзлюкнинъ дигер тарафында олдым, — деди Лютфи.
Лютфи оларнынъ вадийлеринден башкъа.
алчакъракъ къаялар котерильген ерине косьтерди.

— Бизим эвимизни йыкъкъанда, мен анда эдим, — Сафи козь къыйыгъындан онъа бакъты.
Лютфи уфачыкъ, алтын-ешиль, мешелер къадар кичкене кийик алмачыкъларнынъ джыймасына далды.

— Мен бир шей япып оламадым.
Мен сени асыл да корьмедим.

— Вай, айды, олды..., — Сафи кене де къызарды.
— Мен буюк бир шей ялмадым.

— Башкъалары бойле тюшюнмей.

— Насыл да олса, бизге энди топракъкъа рухсет берильген сонъ, экинджи къураджакъ эвимиз, къысмет олса, ондан да яхшы олур, — деди Сафи агъасынынъ рухуны котерил.

— Ве, иншалла, эр бир шей яхшы олур.

Лютфининъ сырлы, ешиль козьлеринде бир нур бар, лякин о кунеш нуру дегиль эди.

— Мен беллесем, сен янъы хаберни эшитмегендирсинъ.
Бутюн къырымтатарлар онынъ акъкъында лаф этелер.
Чеченистан джумхуриети болюнди, ве руслар Чеченистаннен дженк этеджеклери акъкъында айталар.

— Дженклешеджеклер?

Чеченлер де къырымтатарлар киби озь ерлеринден сюргюн этильген эдилер, лякин оларгъа бир къач йылдан авдет олмагъа рухсет берильди.
Чеченистан, шимди Русиени бир къысмы оларакъ, мустакъиллик истегени акъкъында лафлар эшитти, лякин оларгъа эмиет бермеди.

— Анълайсынъмы...
Сен беллейсинъ, эгер бизге эв къурмагъа изин берильсе, демек, эр бир шей еринде олур?
Чеченлер де биз киби, сабыкъ Совет укюметининъ мусульманлары, руслар оларнен дженклешмеге истейлер, айны бойле олар бир кунь бизнен де дженк этмеге истер.

Сафи сусты.
Кунеш нурлары тенлерине, кемиклерине синъе.

Бир юдже тедавийлеген къол тюбюнде отургъан киби озюнъни ис этесинъ.
Лютфи не айтмагьа истегенини биле: оларда Къырым бар.
оларда Мангъуп-Къале бар.
бу Юдже АллаЬтан берильген багъча бар ве шимдилик бу эписи оларнынъ эви, бу етерлик дегильми шимдилик даа бир шейлер акъында тюшюнмеге не керек?
Бираздан о Сафини къучакълап.
чечеклер.
татлы ава.
кунеш нурларындан къызгьан ернинъ къокъусыны ис этип тынчланды.

— Э, бу фантастик аджайип дюнья.
ярамаз къардашчыгъым!

— Эй, тенбеллер!

Лена янындаки чатышкъан пытакълар арасындан созулып бакъа.
О, къолуны саллады ве кене де.
чыйкъылдап.
ёкъ олып кетти.

— Сиз акъикъатен сакъланма оюныны бильмейсинъиз.
Сиз къач яшындасынъыз?

— О.
онынъ ниети мени чегерлерге тартып кирсетмеси де, — Лютфи бир авуч кичкене алмачыкъларны Сафининъ сыртындан антери ичине толдурды.
Шашкъанындан, Сафи тамам Лена киби чыйкъылдап йиберди.

— Эй!

Чегерлер ичинден башларына кичкене алмачыкълар бурчакъ киби сепильди.

Сафи кулькюсини токътатып оламады.

— Мен сени тутмагъа кетем!
— Лютфи чегерлер ичине синъип кетти.
Чегерлер шиддетли сарсынды ве андан басыкъ чыйкъылды эшитильди.
Сафининъ тарафына кене де уфачыкъ кийик алмалар тёкюльди.
О бираз бекледи, лякин Лютфи чегерлер арасындан пейда олмады.
Сафи онъа къаршылыкъ бильдирмеди.
Мемет, Ибраим ве Рефат але даа аякъларыны саландырып, мемнюниетле бири-бирини бездирип, тюзлюкнинъ кенарында отуралар.
Бабасы ве анасы йыкъылгъан, гульгюли ве сары чечеклернен сарылгъан исар четине чёктилер.
Анасынынъ башы бабасынынъ омузында.
Романтик, хаялперест ана-баба.
Зарема сазагъанны Исмет ве Ленанынъ къардашларынен учура; Рефатнынъ анасы Андрейге бир шейни фааль анълата.
Шубесиз, къонушмасы пек къаба, Андрей исе, тек динълей ве куле...

Сафи яваштан айланды ве чечек толу, аякълары тюбюнде яй тели киби ойнагъан от устюне басып, аджайип яз кунюне къуванып чыкъкъан зияретчилер, къуванчлы сеслерден акис-садасы кеткен къобалар янындан кечип огге кетти.
О, бираз вакъыт бир озю къалмагъа и стели.

Кунеш онынъ къобасындан кеткен, лякин татлы сыджакъ ис къалдыргъан.
Раф устюнде чыракъ ве солып башлагъан чечек топу тура.

Сафи скемле устюне онъайтлы ерлешип, отурды, бельки де, йыллар эвельси юзлердже дигер инсанлар айны бойле онъайтлы ерлешип отургъан эди, оларны шимди изи биле къалмагъан: долапны йыллардан тегизленген кенарлары, ташнынъ ичинде оюкъ, бир авуч чечек, алма тюпчиги — бу бутюн къалгъан шей.

Пенджеренинъ артында акъырын даврангьан адымлар эшитильди, Сафи бильгенине коре, пенджеренинъ артында тек юз метр авдарылгъан учурым бар.
Пенджеренинъ кенарына япышып балабан къол, сонъ омуз ве ниает бутюн къартбаба пейда олды.
О, мукъайтлыкънен первазны басып кечти ве Сафининъ къобасы ичине атып кирди.

— Сиз мында насыл кельдинъиз?
— Сафи пенджереден эгилип бакъты.
Анда, Сафи асылда эслемеген бир кенар бар экен ве пек сарп, замандан ашалгъан, къаянынъ тышындан бурулып чыкъкъан мердивенлер япылгъан.

— Мен белледим мында тек бир ёл кетире.

— Тавандаки тешикми?
Мен онъа бир вакъыт сыгъмай эдим.

Къартбаба дирекни къолунен яваштан сыйпады.

— Сафининъ эви, — деди о.

— Насыл бильдинъиз?
Вай!
Сиз яш олгъанда ве Адым-Чокъракъта яшагьанда мында келе эдинъизми?
— Сафи озюни текаран акъаретленген киби дуйды.
Бу онынъ къобасы.
— Сиз манъа бир вакъыт айтмадынъыз.

Къартнынъ бетине бакъып, лафыны бир кереден кести.
Къартбаба яваштан, пармакъларынен таван устюнден, долапларнынъ чевре-четинден хафифлик иле сыйпай, санки аджайип гуль япрачыкъларына я да къабурчакънынъ йипек тенине, онынъ насыл назик олгъаныны бильмек ичюн, токъуна.

— Сиз оны не ичюн Сафининъ къобасы дединъиз, къартбаба?

— Чюнки онынъ ады ойле эди.
Мында, Мангъупта бир шей денъишмей, бир шей гъайып олмай.
Сен оны анълап олурсынъмы, Сафи?

— Нени анълап олурым?
— Сафи скемле устюнде тизине чёкти.

Долапларны, оларны Сафи тек шимди, къартбаба косьтерген сонъ эследи, эки тарафтан зорнен корюнген боя излери, кок, ал ве сарылтым-къаверенки ренклер, устюнде бир заманларда япылгъан орьнеклер агъаргъанындан сечильмей.
Бир долапнынъ кошесинде ташнынъ чатлагъы бар.

— Мында.
Пармачыкъларынъ индже, Сафининъ пармачыкълары киби.

— Анда орюмчеклер бардыр.
— Лякин анда не олгъаныны бильмеге авеслиги къоркъудан да зияде эди.
О пармачыкъларны чатлакъ ичине сокыы ве сувукъ, кескин бир шейнинъ уджуна токъунды.
— Мында бир шей бар...

Яваштан о шейни къаянынъ чатлагъы ичинден чыкъарды ве о къолуна тюшти: къара, тотлангъан демир анахтар, кенарлары кескин, уджу юрек шекилинде япылгъан анахтар.

— Сиз буны къыдырдынъызмы?

Къартбаба джебини къарыштырды ве Сафининъ къолуна экинджи анахтарны чыкъарып къойды.
О текаран балабанджа, лякин айны бойле къою маденден япылгъан, айны бойле юрек шеклинде сапы да япылгъан.

— Олар насыл къапугъа уя?

— Сафинарнынъ бабасы чилингир эди.
Эки анахтарны да о япты, эвлеримизнинъ анахтарлары.

— Насыл эвлер?
Сафинар ким?
— Сафинар киби ады олгъан бир инсан акъкъында лаф юрсетмеге бираз худжур кельди.

— Бу эв онынъкими?

Сафи кене де скемлеге отурды, тизлерини къоларынен сарып, анахтарларны къолунда къыздырып, беклеп отурды.

— Сафинар Мангъуп-Къаленинъ дигер тарафындаки койде яшай эди, Къаралезде, шимди анда Красный Мак кою.
О, мында язда сыгъырларны отлатмагьа кетире, мындаки от пек татлы ола тургъан.

— Мен сыгъырларны корьдим, — ашыкъып тасдикълады Сафинар, лякин къартбаба эшитмеген киби девам этти.

— Къапусыны килитлеп, бир кягъыт парчасына алма ве кобете кошеси сарып, эр кунь мында келе эди.
Биз бу къобада корюше эдик.
Сафинарнынъ эвинде.
Мындан биз дженкнинъ кетишатыны сейир этил, ашагъыда вадийде учушкъан учакъларгъа тюкюрип етмеге тырыша эдик.
Скемледе отурып, бутюн Къырымны коре эдик.
Дженк битип, биз чагьымызгъа кельген сонъ, эвленмеге ниетимиз бар эди.

Сафи бираз бекледи.
Бу къартбабанынъ эр вакъыт айткъан икяелерине бенземей.

— Сонъ не олды?

— 1944 сенесининъ майыс айы.
Совет аскерлери бизни чыкъармагъа кельгенде биз бу къобада отурып оларгъа бакътыкъ.
Мен он еди яшындам.
Сафи о заман меним бутюн дюньямны чевирди, — къартбабанынъ бети яралангъан киби олды.

— Чокъ йыллар эвельси олгъан вакъиа.

— О, сизнен кеттими...
сюргюнликке?

— Онъа кетмеге керекмей эди.
О, тек яры татар эди: анасы рус.
Сафинаргъа къалмагъа мумкюн эди.

— Бельки о, але даа мындадыр, — къошты Сафинар йымшакъ сеснен.
— Сизге оны къыдырып бакъмакъ керек.
Эминим, о сизни унутамагьандыр...

— Мында, Мангъупта, бир шей денъишмей, бир шей гъайып олмай.
Ай, Сафи, насыл да абдал, къарт инсаным мен?
— О, къолуны Сафининъ башына къойды, орюльген сачларыны сыйпады.
— Чокъ келишкен икяе дегиль, догърумы?
Энди санъа озь икяелеринъни тизмек вакъты кельди.
Манъа исе, бу басамакълардан сонъки кере артыма къайтып кетмеге вакъыт кельди.

— Мукъайт олунъыз, къартбаба.

Сафи раатсызлыкънен пенджереден эгилип, къартбабасынынъ аджайип енгиль адымларнен, вакъытлар девамында ашалгъан мердивенлер бою юкъары котерилип, козьден гъайып олып, мавы кокке котерильгенини бакъты.

## Эпилог

Бир заманда бар экен, бир заманда ёкъ жен.

Бу сёзлернинъ манасы:
«бу вакьиапар бир заманларда олгъандыр, я да асыл да олмагъандыр».

— Бутюн икяелер.
масаллар бойле башлана, — анълатты манъа къартбабам.

Вакъыт кельди икяелеримни толламагъа, лякин къартбабам озь икяесини битирмейил, къалдырыл кетти.
Мен але даа къобамда отурам, Сафининъ эвинде.
керчектен олса исе, асыл да меним эвимде дегиль; о башкъа Сафининъ эви ве, мен беллесем, къартбабам манъа догърусыны айтмады.
Я да манъа бу вакъианынъ сонъу башкъа олгъаныны тюшюнмеге имкян берди.
Сафи къартбабамнен сюргюнликке кетти.
мен эминим.
Ойле олмаса, къартбабам Сафининъ анахтарыны але даа мында олгъаныны къайдан бильди?
Сафинар къартбабамнен.
меджбур олмаса биле, сюргюнликке \ кетти ве ёлда кечинди.
Къартбабам буны манъа айтмагъа исте- \ меди, чюнки онынъ бутюн икяелери пек аджыныкълы.
Мен исе, озь икяелеримни топлайджам.
Мен оларны бахтлы, къуванчлы екюнленгенини истейим.

Айны заманда, кечмиш акъкъында ялан айтмакъ олмаз, догъру мы?
Я да келеджек заман акъкъында.
Сахтелик ялыл да, эр шей энди яхшы олур деп, кене де айтамайым.
Адым-Чокъракъны янъыдан къурмагъа бизде изин бар, лякин Молодёжное коюнде кене де ерлерни запт этелер ве башкъа къырымтатар койлеринде де айны шу меселе.
Биз, къырымтатарлар, але даа Къырымда ишсиз юремиз.
Бизим хастаханелерде тедавийленмеге биле акъкъымыз ёкъ.

Чеченистанда дженк оладжакъкьа бензей ве, бельки де, Лютфи дженкке кетер, я да онынъ айткъаны догъру олып чыкъар.
Бир кунь ола, мында да дженк къопмакъ мумкюн.
Ишимиз догърулгъандже, не къадар даа бульдозер тюбюне атылылмамыз керек олур.

Сафинар?
Сафининъ эви!
Мында не олып кечти?
Бутюн мында яшагъан, эвлерини къургъан, икяелерини топлагъан инсанларгъа не олды?
Бизге не оладжакъ?

Мен билем, сен динълейсинъ.
Сен але даа мындасынъ, ойлеми, Сафинар?
Мен сенинъ сыгъырынъны расткетирдим.
Къабристаннынъ тар ёлчугъында чырмавукъны къойгъан да сен эдинъ, къолумдан тутып Мангъуп-Къалеге де алып кетирген сен эдинъ.
Сен манъа озь эвинъни косьтердинъ.
Бельки, сен къартбабамнен мал вагонларына минип сюргюнликке кеттинъ ве анда вефат эттинъ.
Я да, къайдадыр башкъа ерлерге кеттинъ, бильмем.
Бельки, Москвагъа кеттинъ ве анда окъудынъ...
мийге амелият япкъан эким олмагъа окъудынъ ве озь хасталарынъдан бирисине эвлендинъ.
О, санъа амелият япылгъан заманда, маса устюнде яткьанда севда олды.

Бир заманда бар экен, бир заманда ёкъ экен.

Ана санъа, мен де биринджи икяемни яраттым.

Лякин мында, тёпеде, Мангъуп-Къаледе эр шей денъише; бир шей де гъайып олмай Сиз але даа мындасынъыз, Сафининъ эвинде, артымыздан бакъып къалдынъыз.
Я да бу, меним башыма кирген бир зерре джам парчасы мени текаран ярамаз яптымы?

Мен къолумдаки анахтарларгъа, теним сыджагъындан къызгъан къара демир парчаларына бакьам.
Олар экиси де бири-бирине келише.
Тизиме чёкип, яваштан экисини де таш ичиндеки чатлакъкъа сокъам.
Бу оларнынъ икяелерининъ сонъу, бир кимсе тапып, бу насыл шей олгъаныны таджипленген замангъадже, ян-яна гизли таш чатлагъында сакъланып тураджакълар.

Лякин бизим икяемиз тек шимди башлана.

Къобанынъ кошесиндеки тешиктен созулып тырмашам, тёпеге, тюзлюкке, дюньянынъ тёпесине ве...
дженнетке котерилем.
Мында, къонаяткъан кунеш ярыгъында, эр ер алтын ренкте.
Сиз бу къадар алтын бир вакъыт корьмединъиз!
Вадийлерни кьаплагъан, байырларны алтын ренкке сюслендирген, авлакътаки денъиз биле йылдызлардан кучьлю йылтырай...
Мени беклеп отургъан инсанларнынъ янына чапам, аилем ве дигерлери сыранен турып мени беклей, санки къырымтатарларнынъ Йылдызлар Аллеясы киби, энъ башында кьартбабама ер кьалдырылгъан, энъ сонъунда исе Ленарагъа.
Мен Ленараны келеджегини сабырсызлыкънен беклейим.
Онъа эр шейни косьтермеге истейим: Мангъуп-Къалени ве янъы эвимизни, мектебимизни ве денъизимизни.

— Джаным, сен къайда эдинъ?
— анам раатсызланып мен и бетимден опе.
Кунеште о йымшакъ ве муляйимдир.

— Сен озюнъни яхшы дуясынъмы, джаным?

— Пек яхшы.
Мен чевре-четни бакъып чыкътым.

Мен оларгъа Сафининъ эвини косьтеририм, лякин шимди дегиль, тамам шу дакъкъасы дегиль.

— Мангъуп-Къале дюньяда энъ аджайип ер, ойле дегильми?
Ленара оны пек бегенир, не дейсинъ, Сафи?

Демек, анам да шимди Ленараны тюшюне.

— Эльбетте, бегенир, — дедим мен.
— Айдынъыз, янъы эвимизни олдукъча тез битирип, Ленараны чагъырып алайыкъ.
Бу сефер эвимизни къурмакъ не къадар вакъыт алыр, экен?

Бабам манъа кулюмсиреп бакъты.
О ачыкъ сырлы козьлеринен пек бахтлы бакъышынен сейир этмекте.

— Чокъ дегиль, не де олса, энди бираз теджрибемиз бар.

## Ихтар ве миннетдарлыкъ сёзлери

Бу китапнынъ эсас къараманлары Улу Екатерина.
Иосиф Сталин, Советлер Хавфсызлыгъынынъ башы Лаврентий Берия.
НКВД башы Богдан Кобуловдан гъайры, эписи уйдурылгьан шахыслар.
Лякин.
китапта тасвирленген вакъиалар акъикъий укюм сюрген вакъиаларгъа пек якъын тасвирлене.

Къырымтатарлар Кьырымдан 1944 сенеси сюргюн олунгьанлары, Сталин Кобуловгьа ве онынъ меслекдешлерине ёлланылгъан телеграммалар весикъа оларакъ тасдикълай.

Арабат Ёлагъында яшагъан къырымтатарларнынъ такъдири акъкъында ресмий басылгъан весикъалар аз; Йигирми биринджи бабда тасвирленген вакъиа «Янъы Дюнья» газетинден алынып.
шаатларнынъ сёзлерине эсасланып язылгъан.

Биринджи бабда берильген «Татарлыгъым» шиирининъ муэллифи Шевкъий Векторе, йигирминджи бабда исе Номан Челебиджиханнынъ «Ант эткенмен» шиири берилле Къырымтатарлар оны миллий гимн оларакъ къабул эттилер.

Номан Челебиджихан (1885-1918).
шайр, адлиеджи ве миллетчи.
Къырым Муфтиси, Къырым Миллий директориянынъ башы эди.
Къырымны 1917-1918 сенелери арасында бир къач аи девамында идаре этти.

Анархист Къара Денъиз денъизджилери тарафындан якъаланып, апске алынды ве къуршунгъа тизильди.

Шевкъий Бекторе (1888-1961), шайр, оджа ве тильшынас бир сыра къырымтатар тилине аит китапларнынъ.
шу сырада арап уруфатына эсасланып, Твтвр элифбеси»нинъ муэллифи.
Миллетпервер арекетлери ичюн 1932 сенеси апске алынды ве чокъ йыллар девамында Советлер лагерьлеринде кечирип.
1956 сенеси Тюркиеге муаджир олып кетти.

Советлер Бирлигинде 1944 сенеси бир сыра дигер этник группалар да эвлеринден Сибириягъа я да Орта Асиягьа сюргюн олунды.
Амма.
Сталин вефат экен сонъ.
бутюн сюргюн олунгъан халкъларгъа авдет олмагьа рухсет берильди.
Тек къырымтатарлар Ватанындан марум эди.
Къырымтатарлар ахыр-сонъу 1987-1995 сенелери арасында Къырымгъа озьлери авдет олдылар.

Языкъ ки.
Сафининъ айткъанлары аджджы акъикъат олса да.
пек догъру.
Къырымда топракъ давалары бу куньге къадар девам этмеке.
Къырымтатарларнынъ диний ве тарихий абиделери йыкъыла-бозула.
Базы къырымтатар ве рус миллетчи группалары арасында анълашмамазлыкълар юзь бере.
Эр алда.
къырымтатар миллий сыныфлары ве мектеплери ачылды, къырымтатарларнынъ медениети джанланып башлагьаны дуюла ве олар Украинадаки Къырым Мухтар Джумхуриетининъ айырылмаз бир къысмы олып къалдылар.
Энъ эсасы да шунда ки.
тынчлыкъ сакъланды.

Акъикъатен, къырымтатарларнынъ Адым-Чокъракъ кою ойле де янъыдан тикленмеди.
Лякин.
Мангъуп-Къаленинъ дигер тарафыда ерлешкен Ходжа-сала кою бар ве шу коининъ этрафларыны мен китабымда тасвирледим.
Керменчик коюни Высокое деп.
денъиштиргенлер.
(«юксек» манасында).
лякин дигер Буюк-Озенбаш деген кою Счастливое — Бахтлы деп, адландырылгьан.
Базы олып кечкен вакъиаларнынъ тарихыны да сербест къулландым.

Къырымтатарларнынъ мераметлигине дайр бу китап язылды, олар мени озь эвлерине давет этип, къаве ве татлы емеклернен сыйлады, эм де озь аджайип икяелеринен болюштилер.
Мен оларнынъ эр бирине миннетдарым.
Лютфи ве Айше Османовларгъа, мисильсиз мераметликлери, сабыры ве ильхамы ичюн айрыджа миннетдарлыгъымны бильдирем; Лимара ве Айдер Исаевлерге, аналары Шефикъа ханымнынъ икяелерини озь икяелери киби тасвирлегенлери.
Керменчикте эвлерини косьтермеге мени алып баргьанлары ичюн миннетдарым; Халиде Къыпчакъ ве Николай Черниговцевге Къырым лезетини анълаткъан икяелери ичюн де миннетдалыгъымны бильдирем.

Бундан гъайры, Нью-Йоркта ерлешкен Къырымтатар Текъикъатлар ве информация меркезине де къошма малюмат алгъаным ичюн миннетдарлыкъ бильдирмеге истейим.

__Лили ХАЙД__
