## НАРОДНЕ ДЕКОРАТИВНО-ПРИКЛАДНЕ МИСТЕЦТВО КРИМСЬКИХ ТАТАР

### 3.1. ОСНОВНІ ЕТАПИ РОЗВИТКУ, ПЕРШІ МАЙСТРИ

Декоративно-прикладне мистецтво кримських татар до початку XX ст., незважаючи на кризу, яку воно переживало, в цілому зберігало високий професійний рівень і вікові традиції.
Не випадково з кінця XIX ст. вироби кримськотатарських майстрів стають об'єктом пильного вивчення й дослідження, охоплюючи все більше коло любителів старовини, колекціонерів і вчених-кримознавців.
Серед аматорських колекцій і зібрань найбільшою популярністю користувалися колекції відомого кримознавця А.А. Бертьє-Делагарда (Ялта) й Таврійської ученої архівної комісії в Сімферополі, зібрання приватної гімназії Свищева; з позакримських зібрань були популярними зібрання етнографічних відділів музеїв Петербурга й Москви: Російського музею (колекція Міллера) та колишнього Румянцевського музею в Москві — Музею народознавства (колекція Янжула).
Основу цих колекцій становили вишивка і ткання, почасти художній метал, ювелірні вироби; найскромніше була представлена кераміка й різьблення на камені й дереві.
Це не випадково.
 Зібрані експонати колекції демонстрували реальну ситуацію, що склалася наприкінці XIX-початку XX ст. у сфері ремісничого виробництва.
У 1880-90-х рр. з'явилися перші дослідження кримськотатарського орнаменту, виконані відомим етнографом Н. Харузіним.
У 1920-х рр. починається систематичне збирання всіх видів прикладного мистецтва кримських татар.
Центром вивчення матеріальної культури народу стає Бахчисарайський палац-музей.
Неоціненний внесок у справу відродження кримськотатарських ремесел зробив кримськотатарський мистецтвознавець, музеєзнавець, художник У. Боданінський, що свого часу був завідувачем музею Бахчисарайського ханського палацу.
У найтяжчий для країни час він зміг розгорнути серйозну роботу зі зберігання культурних багатств народу.
Завдяки діяльності Боданінського «наукові багатства, зосереджені в Бахчисарайському музеї, постійно зростають», — відзначав у 1924 р. академік Крачковський, відвідавши Крим.
Музей складався з відділів художньо-кустарних промислів, етнографії й археології, а також бібліотеки кримськотатарської літератури.
У 1925 р. У. Боданінський очолив велику археолого-етнографічну експедицію з метою всебічного вивчення стану кримськотатарської культури та мистецтва, у ході якої було зібрано чимало унікальних предметів побуту, що поповнили колекцію музею.
З 1924 р. по 1929 р. експедиція обстежила місцевості Кирк-Азізлер, Ескі-Юрт, Старий Крим, Чуфут-Кале, Бойказак та ін.
Боданінський активно займався пропагандистською та науковою працею — він прочитав велику кількість лекцій з мистецтва кримських татар, опублікував статті з історії матеріальної культури.
Завдяки його старанням експонати кримськотатарського народного мистецтва (чоловіче й жіноче вбрання, карбування, вишивка) були відправлені на Міжнародну виставку декоративного мистецтва і промисловості в Парижі (1925 р.), де були відзначені срібною медаллю (за даними У.  Боданінського, кримськотатарським вишивкам була присуджена бронзова медаль), потім — на Всесоюзну виставку 1927 р. у Москві.
Майстерність кримськотатарських умільців здобула широке світове визнання».
Другим значним центром дослідження мистецтва кримських татар був Східний музей у Ялті, розміщений в конфіскованому палаці еміра Бухарського.
На чолі музею стояв Якуб Кемаль, високоосвічений спеціаліст, який здобув різнобічну освіту в Стамбулі, Бейруті й Лазаревському інституті східних мов у Москві (1913-1914), перший ректор створеного на базі Зинджирли-медресе в 1917 р. Інституту ім. Менглі-Гірей-хана (з 1917 р. по 1925 р.), знавець історії та культури Сходу.
Згодом його було заарештовано (1934 р.) і засуджено до розстрілу.
Він написав книгу з традиційних кримськотатарських промислів «Документальна історія цехів у Кримському ханстві».
Музей займався збиранням, вивченням, демонстрацією предметів ремесла південнобережних кримських татар і «народів Сходу, які мали свого часу той чи інший вплив на мистецтво кримських татар».
Своєю чергою, Кєзлєвський етнографічний музей вивчав мистецтво караїмів і степових кримських татар.
Цей музей очолила Поліна Яківна Чепуріна.
Діяльність П. Я. Чепуріної слід відзначити особливо.
Випускниця Петербурзького археологічного інституту, Чепуріна народилася в Києві в 1882 р., але доля зв'язала її життя з Кримом.
Вона — автор багатьох статей з прикладного мистецтва Криму (196—201), учений-дослідник, організатор художньо-кустарних артілей Криму.
Її статті залишаються глибоко актуальними і для нинішнього покоління мистецтвознавців.
До дослідження кримськотатарської ремісничої творчості її підштовхнуло безпосереднє спілкування з самими майстрами.
Випадкова зустріч у 1917 р. з народною майстринею, вишивальницею Айше Мамбетовою з села Отуз (село Щебетівка, Кефе), спостереження за її роботою спонукали до вивчення умов і причин виникнення цього виду побутового мистецтва».
За період з 1910 по 1915 р. Чепуріна вивчила всю східну частину гірського району Криму і, зокрема, південнобережного (Феодосійський і Судацький округи).
У віддалених гірських селищах південно-східного Криму (Ай-Серез, Арпат, Капсихор та ін.) вона виявила «чудові зразки малюнка, колориту й техніки гаптування та ткання».
Серед них — судацька вишивка з зображенням італійської каравели (XVII—XVIII ст.), Коктебельська — з зображенням древа життя (XVIII ст.).
Велику увагу приділяла дослідниця вивченню вишивок караїмів.
Чепуріна підкреслювала, що «не можна обмежуватися тільки науково-дослідною роботою.
Необхідно цей орнаментальний матеріал ввести у виробництво.
Він внесе свіжий струмінь справжнього мистецтва у порцеляново-майолікове виробництво та наш текстиль, дуже бідний малюнками Сходу».
В результаті багаторічної дослідницької роботи Чепуріна детально описала усі види кримськотатарського візерункового гаптування, види швів, із зазначенням їхнього походження й історичного розвитку.
Доля музейних колекцій, з любов'ю зібраних першими дослідниками мистецтва кримських татар, драматична.
Після депортації 1944 р. на знищення були приречені будь-які матеріальні свідчення життя кримських татар на рідній землі.
Так, лише чудом були врятовані від знищення унікальні колекції Бахчисарайського палацу-музею, Ялтинського Державного об'єднаного історико-літературного музею, Кримського республіканського краєзнавчого музею.
В 1993—1995 рр. у Києві, Алушті, Ялті, у 1996 р. у Сімферополі й у 2000 р. в Москві вперше були показані збережені колекції вишивок, тканин і костюмів.
До них також можна додати багату колекцію, зібрану протягом останніх 5-6 років працівниками Республіканського кримськотатарського музею мистецтв.
З-поміж закордонних музеїв, які мають багаті колекції предметів кримськотатарського декоративно-прикладного мистецтва, можна назвати: Російський етнографічний музей (Санкт-Петербург), Російський музей народів Сходу (Москва), Державний музей історії Росії (Москва), Збройна палата Кремлівського історико-архітектурного заповідника (Москва), Берлінський етнографічний музей (Німеччина), Музей коштовних металів ГОХРАНа (Ташкент), Музей Топкапу-сарай (Стамбул), Музей етнографії (Анкара), Музей народного мистецтва (м. Констанца, Румунія), а також музеї м. Відень (Австрія), м. Тули (Росія), міст Самарканда і Бухари (Узбекистан).
На початку сторіччя традиційні ремесла переживали серйозну кризу, викликану суспільно-політичною ситуацією, страшним голодом у Криму 1921-1922 рр.
Число ремісників-кустарів різко скоротилося.
В цих умовах відродження традиційних ремесел у рамках загальної політики відновлення народного господарства було актуальним завданням.
Починається просвітницька робота серед населення та майстрів.
Центром національної кустарної промисловості в Криму був Бахчисарай.
У 1920-ті роки тут відкривається Кустарно-промисловий технікум народів Сходу, у якому навчалися не тільки кримські татари, але й казанські, астраханські татари, азербайджанці, узбеки, кавказькі горяни (в тому числі зі знаменитого дагестанського села Екбачі) та ін. (всього 22 національності).
Технікум мав чотири навчальні майстерні: килимоткацьку, вишивальну, хіміко-фарбувальну і столярну, із п'ятилітнім курсом навчання.
У школі навчалося близько 140 учнів, було 20 викладачів та інструкторів.
Школа мала на меті підготовку «кваліфікованих працівників з кустарної й художньої промисловості Сходу на зміну старим кустарям» (з путівника 1929 р., Сімферополь, Кримське державне видавництво), раціоналізацію і механізацію кустарного виробництва.
На початку 1929-1930 навчального року технікум, нібито через відсутність у Бахчисараї достатніх приміщень, було переведено у Кефе, що, зрештою, призвело до його закриття.
У 30-ті роки в Криму (Кезлев, Багчасарай, Карасубазар та ін.) створюються різноманітні художньо-кустарні артілі, що займаються випуском традиційної продукції (переважно, шитво й гаптування).
Всі ці артілі працювали тільки на експорт.
В 1930 р. у Багчaсараї з'являється перша кооперативна артіль кримськотатарської народної вишивки «Ільк aдим» («Перший крок»).
% Тут працювала інструктором народна майстриня Ісмі Мансурська.
Але вже у 1932 р., за браком достатньої кількості навчального персоналу, було закрито ткацькі майстерні й збережено лише вишивальні.
У 1930 р. в Кезлеві під керівництвом П. Чепуріної була організована знаменита художньо-кустарна артіль «Ескі Орнек» («Старовинний візерунок»).
25 травня 1935 р. у Москві, в Державному музеї східних культур, за зібраними нею матеріалами й виготовленими в артілі зразками було відкрито виставку кримських тканин і вишивок.
В Бахчисараї була створена художня артіль «Ілері» («Вперед»), де навчали гончарного мистецтва.
Майстри артілі створювали різноманітні за формою і призначенням поливні посудини.
 На яких обігрувались традиційні рослинні орнаменти, запозичені з кримськотатарської вишивки.
Виразність орнаменту була підкреслена його рельєфним передаванням (тут було використано прийом середньовічного кримськотатарського рельєфного архітектурного декору, що застосовував Омер).
У колориті переважали зелений, жовтий, коричневий кольори.
Амфори й глечики артілі «Іллері» збереглися до наших днів у колекціях музеїв Санкт-Петербурга, Сімферополя, Ялти, у тому числі й у РКММ.

XX сторіччя для народного декоративно-прикладного мистецтва позначене непростими етапами розвитку.
Ремісництво, як у середньовіччі, так і наприкінці XIX - початку XX ст., являло собою устояну розгалужену систему, що жила за своїми правилами й законами.
Майстри одного фаху об'єднувалися в цехи, які очолював уста-баші (головний майстер).
До складу цеху входили також рядові майстри (уста), підмайстри (халфа), учні-хлопчиська (шегірт).
У цеху існувала усталена ієрархія, система навчання, традиційні обряди (обряд посвяти в майстри, обрання адміністрації цеху та інше).
Діяльність цеху і його членів суворо регламентувалося статутом.
Період кінця XIX-початку XX ст. позначений останніми відблисками розквіту декоративно-прикладного мистецтва кримських татар, що припав на XVІ-XVII ст.
% Але вже через деякий час воно переживає стан занепаду.
Причин занепаду його безліч.
До числа об'єктивних належить загальний спад традиційних ремесел, викликаний соціально-економічними й політичними потрясіннями в суспільстві, проникненням західноєвропейської культури, що змінила побут і традиційні підвалини суспільства.
Ремісничі вироби витискуються з ринку дешевшою й більш функціональною продукцією промислового, фабричного виробництва.
Видозмінюється і традиційний орнамент, на який починають впливати малюнки з привізних ситцевих тканин.
В орнаментику вводяться сюжетні сцени з навколишнього життя, згодом, часів радянської доби.
Що, природно, порушує гармонічну єдність між формою й декоративним оздобленням виробу.
Так, на початку століття практично повністю зникають такі види ремесел, як виробництво холодної зброї, різьблення на камені й дереві.
У Багчасараї, найбільшому центрі кримськотатарських ремесел, та й в інших містах, «почали швидко згасати кустарні виробництва, що раніше процвітали: майже зовсім припинилося виготовлення мідного посуду, чадр, торб для коней, ювелірних речей, припинилося виробництво взуття із сап'яну».
Зовсім вироджується кераміка, що впала до рівня елементарного горшкового виробництва неорнаментованих, неглазурованих виробів.
«Ще недавно, — писав П.В. Нікольський, — до імперіалістичної війни, ремісниче й комерційне життя Бахчисарая било повним джерелом, вражаючи заїжджу людину барвистістю й оригінальністю.
Вузенька вуличка, здавалося, була вся насичена звуками: стукіт і дзенькіт у майстернях із відкритими просто на вулицю вікнами, закликання торгівців, гучні вигуки рознощиків солодощів і національних страв у великих пересувних кухнях — усе зливалося в один суцільний гул...».
Проте на початку сторіччя ще зберігалися шкіряне виробництво й виготовлення речей зі шкіри й повсті, виробництво міднокарбованого посуду та ювелірних виробів, ткацтво, у тому числі виробництво килимів, і вишивка, що збереглися в недоторканності в тих віддалених районах, котрих ще не досягли «блага цивілізації».
Древо традицій не загинуло завдяки професійним майстрам, чию творчу діяльність не змогли зломити ніякі обставини.
До їхнього числа належить Амет Калафатов (1860—1942 рр.) — майстер-зброяр, ювелір, унікальна особистість у прикладному мистецтві Криму.
Він створив велику кількість високохудожніх оригінальних орнаментів для стінних розписів, тканин, вишивок, карбування, поліграфічної продукції (для обкладинок книг і часописів).
Ще з малих років Калафатов малював орнаменти, що поширювалися серед кримськотатарських жінок-вишивальниць.
Трудову діяльність він розпочав слюсарем.
Опанувавши майстерність карбувальника, зброяра, Калафатов виготовляв мисливські рушниці, пістолети, ножі.
Прикрашені карбуванням, інкрустовані золотом, вони вражали художньою досконалістю й мали великий попит.
Найдивовижніше те, що його талант художника-орнаменталіста пережив друге народження, коли майстру виповнилося 70 років.
На аркуші паперу, що випадково потрапив до рук, він спробував накидати олівцем ті візерунки, котрі раніше переносив на метал штихелем, травив царською горілкою, вибивав шаблонами.
Так старий майстер-карбувальник знову звернувся до мистецтва орнаменту.
За два роки Калафатов створив близько трьохсот орнаментальних композицій, виконаних пером, тушшю, простим і кольоровими олівцями.
До числа введених ним прийомів, запозичених із європейського мистецтва, належать застосування ракурсу, нове трактування форм квітки в три чверті (традиційно в мусульманському мистецтві зображувалися або вид квітки зверху, або в поперечному розтині).
Орнаменти Калафатова створювалися на основі стародавніх візерунків кримськотатарського мистецтва, із використанням елементів анатолійського, іранського мистецтва.
Амет Калафатов був учасником Всесвітньої виставки народного декоративно-прикладного мистецтва в Парижі (1925 р.), Всесоюзної виставки в Москві (1939 р.), а також ряду кримських художніх виставок (1937-1938 рр.).
Кінець 1930-х років був особливо продуктивним у його творчості.
Створені Калафатовим орнаменти широко використовувалися в Криму самодіяльними художниками, майстрами артілей, ткалями й вишивальницями-надомницями.
У 1940 р. Калафатова було прийнято у Спілку Радянських художників Кримської АРСР, йому було надано звання «Кримський народний орнаменталіст».
Виконані ним орнаментальні композиції нині зберігаються в Російському етнографічному музеї (колишній Музей етнографії народів СРСР), Кримському Республіканському краєзнавчому музеї в Сімферополі, Ялтинському Державному об'єднаному історико-літературному музеї, Республіканському кримськотатарському музеї мистецтв у Сімферополі, інших найбільших музеях світу — у Парижі, Лондоні, Пекіні, Москві, Петербурзі.
Прекрасним знавцем кримськотатарського орнаменту була майстриня-вишивальниця Адавіє Ефендіева (1879-1944 рр.).
 Народилася вона в м. Кезлєв.
Секрети майстерності створення візерунків успадкувала від своєї бабусі, талановитої майстрині.
Bсе оздоблення в батьківському домі було витвором рук Адавіє.
З чотирирічного віку дівчинка вчилася у своєї бабусі всьому, поступово осягаючи секрети ткацтва й мистецтва вишивки.
У 12 років вона вперше сіла за верстат для вишивки (кергеф).
У 16 років батько купив їй ткацький верстат (токума тез'ях) і запросив для її навчання майстра з ткацтва.
Батько високо цінував народне мистецтво й не шкодував коштів на навчання дочки.
Досконало опанувавши техніку традиційної вишивки й ткацтва, Адавіє почала створювати неповторні твори мистецтва.
У 1928 р. її запросив краєзнавчий гурток при Євпаторійському музеї для викладання техніки національної вишивки.
У 1930 р. Адавіє стала артільною робітницею, а потім інструктором вишивки в артілі «Ескі Орнек».
Ефендієва дала виробництву понад 200 малюнків, що яскраво відображали кримськотатарське орнаментальне мистецтво степового Криму.
Малюнки Ефендієвої вперше експонувалися в 1935 р. на Московській виставці майстрів народного мистецтва татар і караїмів Криму, а також на першій Всеросійській виставці самодіяльності в образотворчому мистецтві.
З 1930 по 1937 рр. Ефендієва створила сотні орнаментальних композицій, якими користувалися всі артілі Криму.
За малюнками Ефендієвої виготовлялася експортна продукція.
Швейні вироби й вишивки з орнаментами Ефендієвої експонувалися в Європі й Америці.
Характерні риси творчості Ефендієвої — чіткість малюнка, своєрідну композицію — можна простежити на прикладі ескізу вишивки для віяла «Диль-Пуш» (1930 р.).
 Малюнок вирізняється графічною ясністю, лаконізмом і симетричністю витончених форм.
Ескіз стилізований під класичну композицію квітки у вазі.
Сама ваза силуетом нагадує гугум — традиційну кримськотатарську міднокарбовану посудину, а квітка — витончений бутон на тонкому стеблі.
 Від якого, як кола по воді, симетрично розходяться декоративні елементи — каблучки, півмісяці, що охоплюють із двох боків бутон і листя з зубчастими краями.
Малюнок підкуповує наївністю і чистотою форми.
«Мої орнаменти — мої думки», — говорила А. Ефендієва про свої композиції.
Ефендієва померла в 1944 р. під Самаркандом, не витримавши довгої дороги в заслання.
Одним з найстаріших майстрів вишивки, за свідченням сучасників, був відомий кримськотатарський драматург і громадський діяч Сеїд-Абдулла Озенбашли (1867 р. народження).
Крім того, С-А. Озенбашли був ще чудовим музикантом і поетом.
 На жаль, про орнаментальне гаптування майстра нам більше нічого не відомо.
Помер він у 1924 р.
Чудовим орнаменталістом був і згадуваний в цій праці «батько» кримськотатарського книгодрукування Ільяс-мирза Бораганський.
Велику роль у справі відродження традиційних кримськотатарських ремесел відіграла Зулейха Бекірова — відомий фахівець із ткацтва і кримськотатарської традиційної вишивки.
3. Бекірова народилася 1913 року в селі Моллалар Перекопського повіту Таврійської губернії.
Після закінчення татарської школи вона переїхала до своєї тітки Адавіє Ефендієвої в Євпаторію (Кєзлєв) і поступила в артіль «Ескі-Орнек».
З 1930 по 1932 р. її наставницею, крім самої А. Ефендієвої, була відома майстриня К.Я. Рибальська.
За направленням артілі з 1932 р. по 1936 р. вона навчалася в Московському художньо-промисловому технікумі.
Після його закінчення до 1940 р. працювала в Московському інституті художньої промисловості.
3. Бекірова розробила ескізи національних орнаментів для килимового виробництва Казахстану, Туркменії, Північної Осетії та інших республік колишнього СРСР.
Серед них — ворсовий килим «Верблюди», зітканий для Всесвітньої виставки в Нью-Йорку (1939 р.), ворсовий килим «Осетинський» (1951 р.).
 Створюючи ескізи для майстерень і фабрик союзних республік, Бекірова старанно вивчала їхні національні орнаменти.
З цією метою вона здійснила експедиції в Середню Азію й Казахстан.
З 1940 р. по 1948 р. 3. Бекірова навчалася в Московському інституті прикладного та декоративного мистецтва (МІПІДМ).
 Де її викладачами були В.С. Кондратьєв і Б.Ю. Ланге.
Після закінчення інституту, із 1948 по 1968 рр. Бекірова працювала викладачем спеціальних дисциплін у Московському художньо-промисловому технікумі, займалася науковою працею (дослідження туркменського килимарства), зокрема живописом.
Починаючи з 1937 р. 3. Бекірова брала участь у всесоюзних і міжнародних виставках, зокрема: у Нью-Йорку (1939 р.), Києві (1939 р.).
 Її роботи зберігаються в музейних колекціях Криму, Москви, Санкт-Петербурга, Саранська, Ашхабада.
Після виходу на пенсію Бекірова присвятила себе мистецтву гобелена.
Вона створила гобеленові композиції «Весна йде», «Праця», «Озаріння», «Осінь.Юність», «Салют», «Натюрморт із місяцем».
У 1990 р. на запрошення Координаційного Центру з відродження кримськотатарської культури 3. Бекірова приїхала з Москви до Сімферополя, де вела курси, навчаючи дівчат традиційної кримськотатарської вишивки й ткацтва.
В останні роки Бекірова працювала над розробленням орнаментальних мотивів і композицій відроджуваного кримськотатарського ворсового килимарства.
У 1998 р. в Сімферополі Музей кримськотатарського мистецтва спільно з Кримським етнографічним музеєм організували персональну виставку 3. Бекірової, присвячену її 85-річчю.
Зулейха Бекірова померла 1999 року в Москві.

Ми не маємо докладних відомостей про Ісьму Мансурську.
Відомо, що вона, судячи з прізвища, належала до відомого кримськотатарського дворянського роду і
працювала інструктором 1 кооперативної артілі «Ільк адим» («Перший крок») у м. Бахчисараї, була чудовою майстринею, знавцем орнаменту і техніки гаптування.
За її сприяння в 1930 р. були організовані перші курси з підготовки інструкторів-техніків для вишивально-ткацьких артілей, які відкривала промкооперація Криму.
Курси тривали три місяці й випускали кваліфікованих спеціалістів.
Криза початку XX ст., що охопила народне декоративно-прикладне мистецтво, привела до занепаду ремісничого виробництва в Криму.
Її, можливо, і було б подолано, якби доля самого народу не склалася згодом так трагічно.
Поголовне виселення кримських татар з Криму в 1944 р. призвело практично до повного забуття традицій народної творчості та її досягнень.
Кримські татари, розкидані по різноманітних регіонах колишнього СРСР, незважаючи на гоніння з боку влади, дбайливо зберігали вироби прикладного мистецтва, що стали у вигнанні сімейними реліквіями, нагадуючи про колишнє життя в Криму.
Старше покоління кримських татар, яке народилося в Криму й виросло на вікових народних традиціях і несло пам'ять про культуру побуту, життєвий уклад, обряди своїх предків, зіграло велику роль у збереженні навичок деяких видів кримськотатарського мистецтва, наприклад, килимарства (село Палванташ в Узбекистані) й вишивки, намагаючись зберегти традиції побуту й культури народу.
Нині процес відродження декоративно-прикладного мистецтва в Криму протікає дуже складно, на фоні тяжких соціальних умов: безробіття, економічної кризи, побутової необлаштованості.
До Криму почали повертатися окремі майстри, переважно це діти й учні тих, кому не довелося повернутися на батьківщину, але хто зберіг давні традиції.
Так, зокрема, ювелірне мистецтво відроджують Айдер Асанов, Іззет і Енвер Аблаєви; карбуванням займається Асан Галімов; керамікою та малою пластикою — Февзі Сеїт-Халілов, Абдюль Сеїт-Аметов, Рустем Якубов, Рустем Скибін, Шаміль Ільясов та ін.; каменерізним мистецтвом — Айдер Алієв, Ільмі Аметов; килимарством — Зейнеп Мусаєва, Гульнара Асанова, Рейан та Едіє Бекірови, Арзи Патель, Мамут Чурлу, Сабріє Еюпова та ін.; золотим і орнаментальним гаптуванням — Ельміра Муратова, Ельвіра Османова, Ельміра Чалбашова, Тамара Ключкіна й Айше Османова.
Всі інші види декоративно-прикладного мистецтва кримських татар на сьогодні поки що не відновлено з матеріальних причин і відсутності в Криму спеціалістів.
У справі відродження основних видів декоративно-прикладного мистецтва кримських татар велику допомогу надає кримськотатарська діаспора Туреччини, Німеччини, Румунії, Голландії й США, урядові та громадські організації Туреччини й України.
Основними центрами декоративно-прикладного мистецтва кримських татар у Криму є сьогодні міста Акмесджит (Сімферополь), Карасубазар (Білогірськ), Бахчисарай, Кезлєв (Євпаторія), села Коккоз (Соколине), Таракташ (Дачне), Багай (Суворове).
Кримські татари, які повертаються після піввікової депортації, переборюють сьогодні неймовірні труднощі, відроджуючи на батьківщині свою мову, культуру.
 Зберігши своє неповторне мистецтво, народ прагне зробити його надбанням нащадків.
Велика увага приділяється збиранню і зберіганню пам'яток матеріальної культури кримськотатарського народу, виробів декоративно-прикладного мистецтва.
Для цього в Криму створено Республіканський кримськотатарський музей мистецтв.
Історія створення музею веде відлік з 1992 р.
 Якщо не займатися збиранням і збереженням реліквій кримськотатарського національного мистецтва широкомасштабно та негайно, то незабаром уже нічого буде збирати й зберігати.
Час буде безповоротно втрачено.
Тому велика увага приділяється поверненню до Криму предметів і творів матеріальної культури та мистецтва кримських татар, вивезених у різний час з півострова.
Здійснено і знову плануються в майбутньому спільні з представниками кримськотатарської діаспори експедиційні роботи в місцях компактного проживання кримських татар у країнах Середньої Азії, Румунії, Болгарії та Туреччини.
Кримські татари, які живуть за межами Криму, дізнавшись про створення музею, самі звертаються з ініціативою про передачу сімейних реліквій, які вивезли з собою їхні предки.
Зокрема, під час відвідин Криму делегацією кримських татар, що мешкають у Румунії, в серпні 1998 р. музею була передана колекція предметів кримськотатарського декоративно-прикладного мистецтва.
У грудні 1999 р. із Констанци музей одержав 56 чудових вишивок, виконаних кримськотатарськими майстринями в період із 1850 р. по 1950 р. у Криму й Добруджі (Румунія), зібраних Кемалом Мусуретом.
У 1999 р. відбулася перша в історії кримської науки експедиція в місця компактного проживання кримських татар у Добруджі (Констанца, Румунія), організована Республіканським кримськотатарським музеєм мистецтв спільно з організацією Демократичної Тюрко-Татарської єдності Румунії.
У фондах Музею народного мистецтва м. Констанца (Румунія), де живе численна кримськотатарська діаспора, збережена унікальна колекція кримськотатарських виробів прикладного мистецтва (сережки, намиста, пояси, головні прикраси, торевтика, одяг, золоте гаптування, вишивка).
У фондах музею зберігається понад 2500 предметів кримськотатарського декоративно-прикладного мистецтва кінця XVIII — початку XX ст.
При музеї працює реставраційна майстерня.
Сховище музею оснащено найсучаснішим обладнанням.
Традиції деяких видів ремесел (насамперед виробництво килимів і вишивка) зберігаються серед румунських кримських татар і понині.
На жаль, у нашій країні багато творів кримськотатарського мистецтва загинуло й безповоротно втрачено, тому фонди Республіканського кримськотатарського музею мистецтв налічують поки що близько тисячі одиниць унікальних експонатів.
 Переважна більшість яких була зібрана за межами Криму.

### 3.2. ХУДОЖНІЙ МЕТАЛ І ЮВЕЛІРНЕ МИСТЕЦТВО

Метал по праву вважається класичним матеріалом декоративно-прикладного мистецтва.
Він був незамінний у виготовленні посуду, ритуального й побутового начиння, предметів озброєння, ювелірних виробів.
Свої традиції та досягнення від самого початку розвитку ремесла мала художня обробка металу й у кримських татар.
Предмети, виконані кримськотатарськими майстрами, вирізнялися розмаїттям й оригінальністю форм, високою якістю виготовлення й нерідко потрапляли як експортний товар у східні та європейські країни.
Ріст міст, розширення сфери вжитку виробів з металу стимулювали розвиток масового ремісничого виробництва.
Цьому сприяли поклади залізної руди в Криму, мідна руда та інші кольорові метали, що завозилися у великій кількості з інших країн.

«До чого простиралося це мистецтво, можна судити з таких досконалих деталей, як дверні петлі, візерункові ковані й накладні мідні прикраси, круглі замки з жовтої міді з тонким різьбленим візерунком, залізні ґрати, котрі й зараз можна знайти у старих будинках Бахчисарая, Євпаторії або Карасубазара.
Не можна не згадати також залізних, чавунних і мідних люстр, ламп і ліхтарів, як, наприклад, велике панікадило «Михарі-Сулейман», світило Соломона у палацовій мечеті Бахчисарая або ліхтар у нартексі кезлевської Шукурла-Ефенді Джамі».
Турецький мандрівник Е. Челебі, який побував у середині XVII ст. у Криму, описує село Чуюнчі (з кримськотатарської — «ливарник», н.е . Урожайне Сімферопольського р-ну), де «виготовляють литі залізні казани, що славилися в Балхі, Бухарі, Самарканді, Луристані і Мултані; руда для них добувається в Кримській країні на Чатир-Дазі».
Найбільшими центрами цього виду ремесла в Криму були Карасубазар, Бахчисарай.
Російський мандрівник Кондаракі, який відвідав у XIX ст. ці міста відзначав, що серед ремісників найзаможнішими і найщасливішими вважалися майстри, котрі займалися виготовленням шабель, рушниць, ножів і мідного посуду.

Ремісничі цехи суворо дотримувалися вузької спеціалізації.
Так, виділяли професії зброярів, слюсарів, мідників і лудильників.
Знання природних властивостей вихідного матеріалу дозволяло кримськотатарським майстрам використовувати найбільш прийнятні способи його обробки й з найбільшою повнотою показати закладені в ньому функціональні та естетичні можливості.
Виразність форм і силуету посилювалася умілим використанням декоративних засобів, несподіваним зіставленням по-різному оброблених поверхонь металу.
Вироби кримських татар різноманітні за формами та призначенням: хлібниці, глибокі страви, плоскі страви, блюдця, глибокі тарілки, чашки для кави, чаша для напоїв, кухлі, сковорідки та листи, ванна для купання та прання, тазик для омивання, жаровня, куполоподібною кришкою, карбовані підноси та ін.

Поширеним видом виробу були «глечики» — великі посудини для води.
«Гугуми» широко застосовувалися жителями гірських районів Криму.
Вони мали широке, стійке дно й ручку, зручну для перенесення на плечі.
Форма «гугума» нагадувала усічений конус, зі зливником або без, але обов'язково з високою кришкою.
Багато «гугумів» збереглося у приватних і музейних колекціях.
Гугуми часто прикрашали карбованим орнаментом із композиційним зображенням птахів, риб (поствізантійський вплив), кипарисів і квітів.
У фондах Республіканського кримськотатарського музею мистецтв зберігаються витончені ритуальні посудини для обмивання — «кумани» (глечик із кришкою, з довгим носиком і вигнутою ручкою), виготовлені з міді або її сплаву з цинком — латуні.
Латунь, що мала золотаво-жовтий колір, зберігаючи властивості чистої міді, була міцнішою.
З латуні виготовляли посуд, призначений для приготування кави — кавомолки «къаве дермен», кавоварки «джезве», кавники «йибрик».
«Йибрик» повторював форму турецької склянки у вигляді груші.
У посудині такої форми рідина довго залишалася гарячою і зберігала свої смакові якості.
Блюда «сині» мали різноманітну форму й декорування: овальні, прямокутні, зі скошеними кутами, із рівними прямими краями або оформленими у вигляді півкола.

Походження посуду «Мерьєм ана къазани» пов'язане з християнським минулим південнобережних і гірських кримських татар Криму та ім'ям божої матері Марії.
Ця посудина використовувалася для носіння їжі та води породіллям.
Вона була невисокої циліндричної форми зі злегка відігнутими краями, прикрашена рослинними й геометричними карбованими візерунками, а також знаками-оберегами.
Відомий дослідник кримськотатарської культури Рефат Куртієв на одній із посудин розшифрував ім'я давньотюркської богині Умай, покровительки материнства.
Улюбленим матеріалом у кримських татар була червона мідь «бакир».
Вона йшла на виготовлення кухонного посуду, предметів сервірування столу, освітлювальних приладів, речей для лазень тощо.
Мідь є добрим провідником тепла, тому з неї робили всілякі каструлі й супниці, котрі обов'язково лудили зсередини, а іноді й зовні.
Посуд виковували на вертикально вбитих у землю брусах.
Посуд, використовуваний кримськими татарами в побуті й під час дотримання ритуальних обрядів, виготовлений з міді або латуні, був зручний, гігієнічний і доступний для нижчих і середніх прошарків населення.
Татарська аристократія і знать віддавала перевагу виробам зі срібла.
Функціональність і зовнішня принадність були неодмінними атрибутами кримськотатарських виробів з металу.
Традиційними способами нанесення орнаменту були карбування, гравіювання й ажурне різьблення.
Багато орнаментований посуд служив прикрасою інтер'єрів і був показником спроможності її власника.
Карбування по листовому металу вважалося найскладнішим видом декорування, тому що за цього способу потрібно було створювати малюнок, рельєф, фактуру безпосередньо в процесі роботи.
Візерунок наносився за допомогою молотка і спеціального стрижня — «калеми».
Нерідко карбування поєднувалося з ажурним різьбленням.
Основу ажурного візерунка складали трикутники, ромби, кола, вони прикрашали бортики підносів, невеликих ваз, надаючи їм особливої нарядності.
Наскрізне різьблення особливо вигідно виглядало на просвіті, тому часто використовувалося в декоруванні освітлювальних приладів — світильників «кандиль», свічників «шамдан».
Турецький мандрівник XVII ст. Евлія Челебі, описуючи внутрішнє оздоблення кримськотатарського мавзолею, з захопленням відзначав: «Кожний... купол — начебто місце зішестя світла.
Це куполи, прикрашені ста видами світильників, курильниць для пахощів, золотих і срібних свічників».

Поширеним прийомом художньої обробки металу було гравіювання.
Ного чіткий, тонкий малюнок добре сприймається з близької відстані, тому гравіюванням найчастіше прикрашали посуд і ювелірні вироби.
Серед столового посуду особливо старанно орнаментувались круглі підноси «сині».
Звиклим сидіти на килимах і подушках кримським татарам підноси «сині», установлені на розкладному чотириножнику, правили за стіл.
Техніка чорніння вишукано відтіняла гладкі й гравійовані поверхні срібних виробів.
Матово сяючи, чорнота надавала предмету особливої елегантності й завершеності.
У фондах РКММ зберігаються декілька експонатів, декорованих цією технікою.
Серед них — витончений набір для священної води «зем-зем» («зем-зем» — криниця в Меці).
Набір складається з підносу і двох чашечок.
Мініатюрні розміри й форми предметів, старанно пророблена гравійована поверхня в поєднанні з чорнотою, підкреслюють урочисте, ритуальне призначення набору.

Техніка насічки була улюбленим прийомом декоративного оздоблення виробів у XVII—XVIII ст. і застосовувалася в окремих зразках до початку XX ст.
Мистецтво насічки було настільки поширене, що найтоншим золотим і срібним дротиком прикрашалися навіть предмети домашнього вжитку (наприклад, ріжок для надівання взуття).
У фондах Бахчисарайського історико-культурного музею-заповідника зберігаються масивні канделябри.
Покриті вигадливими рослинними візерунками технікою насічки, вони втрачають свою вагу й набувають ошатної легкості.
Орнаментом у техніці насічки особливо багато і старанно прикрашалися предмети озброєння — ножі, шаблі, стволи рушниць, що великими партіями вивозилися в Росію, Польщу, Туреччину, Францію, на Кавказ.
З розквітом збройової справи було пов'язане золочення й сріблення кольорових металів, що підвищувало художню цінність виробу.
Золочення проводилося за допомогою ртуті, або за допомогою наклеювання на метал тонких листочків «сухозлітного золота» — «ялдизли алтин».
Ремісники так мистецьки володіли цією технікою, що їхні вироби важко було відрізнити від справжніх золотих і срібних предметів.
Збройова справа кримських татар — особлива і яскрава сторінка історії та культури народу.
Часті війни, часті сутички на кордонах ханства стимулювали розвиток цього виду виробництва.
Збройове ремесло було тісно пов'язане і з життєвим укладом кримських татар.
Уміння їздити верхи й володіти зброєю вироблялося з раннього дитинства.
Добрий кінь і багате спорядження були атрибутами гідності чоловіка й визначали його життєвий успіх.
Нерідко зброя відігравала велику роль в оформленні офіційних церемоній двору — зустрічей іноземних послів, оглядів військ, полювання.
Виготовленням зброї займалися переважно в містах.
Особливо славилися Бахчисарай і Карасубазар, що з давніх часів були економічними й ремісничими центрами ханства.

Найбільшу славу набула кримськотатарська холодна зброя — «беяз силях».
Ножі — «пичакъ», кинджали — «къама», «къанджер», що славилися по всьому Сході, закуповувались і Москвою; партії цього товару досягали 400 тисяч штук на рік.
Холодна зброя кримських татар цінувалася насамперед за відмінне загартування й елегантну форму клинків.
% Але не менш приваблювало любителів і оздоблення зброї.
 Ручка прикрашалася інкрустацією з моржевої кістки й рогу, клинки — золотою й срібною насічкою.
Такі вироби знаходили збут у Європі, найбільше — у Франції.
В Стамбулі було навіть налагоджене виробництво підробок, на які ставилося бахчисарайське й карасубазарське тавро, після чого ціна їх різко зростала.
Матеріалом для клинків служили залізо або знаменита дамаська булатна сталь — «болат».
Ніж, що зберігається у фондах РКМІ, — яскравий зразок кримськотатарської зброї, що поєднує в собі функціональні й естетичні якості.
Ніж має витончену форму клинка й ручки, старанно пророблену гравіюванням і воронуванням поверхню.
Виріб сприймається не як грізна зброя, а радше як елегантне доповнення до національного вбрання або вишукану деталь татарського побуту.
На жаль, розшукати в сучасному побуті кримських татар предмети, виготовлені кримськими зброярами, практично не можливо.
Автору дисертації вдалося виявити мисливський ніж, яким користувалися мисливці-чабани.
Він був виготовлений спадковим ковалем Айяром Джемаледдін-оглу (1926 р. народження, село Кучук Озен, нині село Малоріченське, Алушта).
Ніж мав крючкоподібну форму й був виконаний із бахчисарайської, близької до дамаської, сталі.
Руків'я насаджувалося на клинок і кріпилося за допомогою бронзової насадки «хаш» (брова).
% Вона відшліфовувалась до блиску й прикрашалася орнаментальною насічкою.
Верхня частина ручки мала форму стилізованої маленької голівки з парою великих вух, за що цей різновид ножів одержав назву «къаракулак» (чорновухий).
«Къаракулак» зазвичай носив ватажок чабанів — «одаман» (отаман).
Серед південнобережних татар Криму також побутували ножі «чизма» (чобіт), руків'я яких виконувалось у формі чобота.
Ручки ножів виготовлялися з рогу, кістки, іноді повністю з бронзи або слонової кістки, що привозилася з Африки.
Далеко за межами Криму були відомі татарські шаблі з вигнутим клинком — «килич».
Легкість шаблі та її бойові якості, завдяки яким можна було рубати, різати й колоти, надавали шаблі перевагу перед важким мечем.
Додатковим озброєнням татарського воїна були довгі, широкі сокири — «ай балта».
Вони мали форму півмісяця, нерідко покривалися візерунками й написами.
Іноді сокири оздоблювалися двома лезами й називалися «еки агъизли балта».
Виготовляли в Криму й різноманітні види вогнепальної зброї.
У Бахчисараї було декілька десятків збройових майстерень.
Пістолети й рушниці були витонченими, з хорошим боєм, зручні для носіння.
Приклади виготовлялися з цінних порід дерев, багато інкрустувалися.
Стволи кремінних рушниць кували з дамаської сталі, грановані або круглі, гладкі або нарізні, вони були надзвичайно міцні й тому мали попит у багатьох країнах.
Високо цінувалися кримськотатарські карабіни з укороченими стволами.
Вартість одного бахчисарайського карабіна наприкінці XIX - на початку XX ст. дорівнювала вартості шести хороших коней.
Вогнепальна зброя Криму була предметом експорту, тільки для вивезення за його межі вироблялося до 2000 стволів на рік.
Збройна справа, тісно пов'язана з політикою, господарюванням і способом життя кримських татар, як і інші види прикладного мистецтва, відчула на собі наслідки політичних і економічних змін на півострові.
Продукція зброярів кінця XIX — початку XX ст. несла вже переважно декоративне призначення, намагаючись зберегти риси й традиції, що прославили кримськотатарську зброю.
Рушниці, шаблі, ножі цього періоду виготовлялися для мисливських і побутових потреб, використовувалися як коштовні подарунки й почесні підношення.
Масове збройове виробництво звелося до одиничних, приватних замовлень.
Втрачаючи своє утилітарне призначення, предмети озброєння осідали в різноманітних музейних і приватних колекціях.
Нині зразки кримськотатарського збройового мистецтва знаходяться в зібраннях Бахчисарайського історико-культурного заповідника, Російського етнографічного музею, окремі зразки зберігаються у Збройній палаті Московського Кремля, у музеях Східної Європи, Туреччини.
Багато робіт майстрів-зброярів були вивезені за межі Криму й безслідно зникли.
Збережені зразки позначені широким використанням прийомів, якими досконало володіли кримськотатарські майстри: гравіювання, карбування, насічка золотом і сріблом, інкрустація перламутром і кісткою, чорніння, різні види золочення.
В орнаментальних мотивах, якими прикрашалися вироби з металу, знайшли відображення яскраві образи стародавніх вірувань, магічних обрядів різних племен, які протягом сторіч змінювали одне одного і вплинули на формування культури, кримськотатарського етносу.
Рослинні мотиви «ляле» — тюльпан, «гуль гондже» — бутон троянди, «къаранфиль» — гвоздика, «гуль череп» — ваза з квітами, численні плоди неодноразово використовувалися граверами й карбувальниками.
Всі вони мали певне символічне значення й легко читалися.

Тотематичні уявлення тюркських племен, які населяли Крим і виступили «субстратом» в етногенезі кримськотатарського народу, міцно закріпилися в пам'яті народу.
 Ісламська ідеологія довго не могла їх перемогти.
У творах декоративно-прикладного мистецтва кримських татар тривалий час зберігалися стилізовані зображення голови або закручених рогів барана, який у тюрків вважався священною твариною й виступав як оберіг.
Наділявся сакральним змістом і бик, який символізував чоловічу фізичну силу.
Олень і барс уособлювали собою світлі й темні сили природи.
Широко застосовувався в декоруванні металевих виробів епіграфічний орнамент, що був характерною рисою всього мусульманського мистецтва.
Зміст написів широко варіювався від короткого нагадування ініціалів імені майстра, місця виготовлення (що є дуже цінним джерелом), до всіляких побажань здоров'я, достатку, віршів і традиційних коранічних формул.
Нерідко в загальну кайму візерунка включалися медальйони різноманітних обрисів і геральдичні знаки.
Простежуючи еволюцію розвитку кримськотатарського ювелірного мистецтва, можна помітити, що перші, ранні «прикраси», як і в багатьох народів світу, мали строго утилітарну функцію (застібався одяг, підтримувалося волосся і т.д.); потім протягом тривалого історичного шляху розвитку з прикрасами пов'язували різноманітні антропічні поняття, коли вони мали ритуальне призначення й виконували роль оберегів і амулетів; нарешті, до XX ст. у прикрасах почали домінувати декоративні якості.
До нашого часу ювелірних прикрас кримських татар дійшло небагато.
Ці предмети частіше інших розкрадалися, тому автор у своєму дослідженні спирається на документальний, фотографічний, усний матеріал і невелику кількість збережених зразків.
На характер кримськотатарських ювелірних виробів великий вплив справили традиції, привнесені з Єгипту, Греції, Рима, Візантії, проте у формах, стилі, декоруванні чітко простежується вплив культури мусульманського Сходу.
Ювеліри посідали особливе місце в ряду майстрів традиційних ремесел.
Їхні крамниці та майстерні завжди розміщувалися в центрі або в кращих кварталах міста.
Про давність ювелірного ремесла в Криму свідчать археологічні знахідки зі скарбів XIII—XV ст.
У середньовіччя й аж до початку XX ст. одним із головних ювелірних центрів Криму був Бахчисарай.
Улюбленим металом кримських ювелірів було срібло, якому з давніх-давен приписувався магічний зв'язок із місяцем.
Майстрів, які працюють із золотом, називали «алтинджи».
На думку У. Боданінського, цех «куюмджі ве алтунджі» — філігранників і золотих справ майстрів потрапив у Крим з Індії через Персію, Кавказ і Середню Азію.
Крім кримських татар, виготовленням золотих виробів займалися цигани, які вважали себе арійцями, вихідцями з Індії.
Очевидно, зв'язок з Індією зберігся лише в їхній пам'яті, але самі навички ювелірного ремесла, судячи зі стилю виробів, набуті в Ірані.
Такий великий вплив іранської ювелірної школи на ювелірне мистецтво кримських татар — це по суті результат перманентного розвитку загальнокримського ювелірного мистецтва під постійним впливом на нього великого іранського мистецтва.
Цей процес бере свій початок ще з ювелірних виробів, котрі належать до мистецтва північних і східноіранських племен: кімерійців, скіфів, сколотів, сарматів, іраномовних асів, аланів і гото-аланів, які тривалий час жили в Криму; частина цих племен, які назавжди осіли на півострові, згодом взяли участь в етногенезі південнобережних і гірських кримських татар.
Збереженню традицій ювелірної справи сприяли суворі правила середньовічної цехової організації.
Ювелірні вироби були неодмінною складовою частиною народного жіночого і, зокрема, чоловічого вбрання і свідчили про соціальну приналежність їхніх власників.
Всі прикраси можна поділити на три основні групи: головні, шийно-нагрудні, наручні, а також прикраси для пояса, амулети.

Кримськотатарські жінки носили круглі шапочки «фес».
На початку XX ст. шапочки виготовлялися з оксамиту з золотим гаптуванням, оздоблювались по краях монетками «пул».
Форма «феса» нагадує широко відому тюбетейку («тюбе» — вершина), поширену в багатьох тюркських, кавказьких та іранських народів.
Кримськотатарський «фес» складався з круглого донця й щільної околички.
Околичка багато прикрашалася монетами, а денце — срібним або золотим навершнем.
Навершень являв собою ажурну розетку у вигляді квітки або зірки — популярних орнаментальних мотивів в ювелірному мистецтві кримських татар.
Традиція прикрашати голову квітами (вінок) йде з глибокої давнини, як і зірка, що мала і символічне, і художнє значення.
Налобна прикраса у кримських татар називалася «баш-алтин».
Ця прикраса кріпилася нижче шапочки «фес» і являла собою комбінації рельєфного орнаменту, квіткової розетки або зірки й численних значних підвісок.
Прикраса «баш-алтин» підкреслювала соціальну приналежність і матеріальний статок її власниці.
Характерною ознакою заміжньої жінки були скроневі прикраси «зильф-аски» або «зулюфлер».
Вони кріпилися до головного убору й вирізнялися великим розмаїттям форм.
Виконані переважно зі срібла, вони являли собою суцільні пластини, прикрашені гравіюванням і каменями, або філігранні, прикрашені дрібними золотими та срібними кульками.
Головний убір кримських татарок не закривав вуха, тому велике значення надавалося сережкам і різноманітним підвіскам.
Сережки були конусоподібні, квадратні, скручені, але найпоширенішою була форма півмісяця.
У степових районах Криму носили дуже довгі сережки, з'єднані між собою ланцюжками.

Нагрудна прикраса — «герданлик» або «кокуслик» закривала виріз на сукні й служила ошатним доповненням вбрання.
«Герданлик» являв собою намисто з філігранних пластин, монет, напівкоштовних каменів і ланцюжків.
Найпопулярнішою прикрасою у кримських татар були пояси з пряжкою.
Їх носили чоловіки, жінки, діти.
Пояси були металеві (з окремих рухомих і скріплених між собою пластин), шкіряні, парчеві, оксамитні.
На щільну основу пояса нанизувались металеві ланки «сулюк», що мають 5-подібну форму, рідше форму банта або квітки.
Особливо нарядно прикрашалася срібна пряжка пояса — «баш».
Пряжки були парними — круглими, мигдалеподібними, у вигляді крил метелика.
Традиційно в основі форми пряжки — два дзеркально розташовані виноградні листки з рельєфно порізаними краями, на які накладені два квіткових листки і, нарешті, усе це скріплено в центрі великою квітковою розеткою. 
У результаті, утворювалася об'ємна, тришарова філігранна композиція, вага якої досягала часом 400 грам.
Поряд з філігранними («йипишли кушак») зустрічаються масивні карбовані пряжки, прикрашені гравіюванням і скріплені невеличкими кинджалами з ланцюжком.
Республіканський кримськотатарський музей має у своєму розпорядженні унікальну і найповнішу колекцію кримськотатарських поясів — близько 30 екземплярів.
Важливим доповненням і прикрасою кримськотатарського вбрання були амулетниці «дувалик».
Різноманітні за формою — прямокутні, трикутні, трубчасті, вони були порожніми всередині й містили тексти молитов («дува»), котрі оберігали власника від лихого ока.
Серед експонатів РКММ — трубчаста амулетниця, виконана в техніці філіграні.
Строга прямокутна форма іншої амулетниці пом'якшена округлими лініями рослинного візерунка й бархатистим тоном черневої заливки, що має особливо гарний вигляд на сіро-блакитній поверхні срібла.
Металеві амулетниці впліталися і в коси жінок, вони кріпилися за допомогою ланцюжків або тонких металевих ниток і називалися «сач — хасиде» («сач» — волосся, «хасиде» — хвалебна ода).
Кримськотатарські ювеліри використовували різноманітні види декорування художнього металу, проте перевагу віддавали техніці філіграні — «чильтер».
Переважно використовувалися два види філіграні: фонова, — коли візерунок напаювався на підготовлену пластину, і ажурна, — коли гладенькі й скручені нитки різної товщини утворювали наскрізне мереживо.
Філігранні композиції доповнювалися дрібними золотими або срібними кульками, що підкреслювали основні вузли орнаменту або, покриваючи повністю прикрасу, створювали гру світлотіні.
Рослинні мотиви ювелірних прикрас не тільки складали основу філігранного або гравіювального візерунка, але й визначали форму прикраси — наприклад, пряжки поясів у вигляді квітки, виноградного листка або мигдалю «бадем».
Астральні мотиви — зірки, сонце, місяць також яскраво й витончено обігрувались у ювелірних прикрасах кримських татар, несучи не тільки декоративно-естетичні якості, а й виконуючи функції оберегів.

Велике розмаїття форм ювелірних виробів, їхнє суворе функціональне призначення, що поєднувалося з стародавньою символікою, яскрава декоративність, велика кількість індивідуальних варіантів кожного типу виробів і вироблена віками культура носіння свідчать про давні традиції цього виду кримськотатарського прикладного мистецтва.
Зразки кінця XIX — початку XX ст. демонструють високий фаховий рівень і художній смак кримськотатарських майстрів.
Однак уже наприкінці 1920-х — початку 30-х рр., у зв'язку з відмиранням старих традицій, зміною умов життя, совєтизацією побуту, попит на ювелірні вироби, а також інші види художнього металу різко скоротився.
Якщо ще на початку сторіччя, приміром, наречена повинна була підготувати до приданого комплект кованого мідного посуду, жіночих прикрас та ін., що забезпечувало роботою і мідників, і ювелірів, то тепер весільні обряди значно спростилися, доходячи до простої реєстрації у РАГСі.
Лише деякі ювелірні вироби — каблучки, сережки усе ще мали попит.
Практично припинився випуск поясів, скроневих і нагрудних прикрас, амулетів.
Відсутність можливості роботи з дорогоцінними металами також призвело до зникнення професії майстра-ювеліра.

До середини сторіччя виготовлення традиційних ювелірних прикрас повністю припиняється, лише чудові вироби ювелірів кінця XIX — початку XX ст. ще бережуть спогади про колишню славу кримськотатарських ювелірів.
Самі нечисленні майстри, пристосовуючись до нових умов життя, перейшли на виробництво «радянських емблем».
За роки депортації в Криму не залишилося жодного майстра-карбувальника або ювеліра, як вид мистецтва художній метал практично помер.
Нині робляться перші кроки на шляху його відродження.
Доля цього виду ремесла перебуває в руках художників, безроздільно відданих своєму мистецтву.
На жаль, їх небагато.

Айдер Асанов (1928 р. народження) — єдиний з кримськотатарських майстрів, хто набув навички ювелірного ремесла безпосередньо від свого батька й діда.
Айдер виріс у сім'ї, де багато поколінь чоловіків займалися художньою обробкою металу.
Батько мав свою майстерню в Бахчисараї, потім працював в артілі «Куюмджи» («Філігранник»).
З 9 років Айдер допомагав батькові, поступово осягаючи секрети ювелірного мистецтва, йому випало стати спадкоємцем і продовжувачем сімейних традицій.
Проте 1944 рік повністю змінив життя юнака.
У 1956 р. А. Асанов закінчив філію Московського електротехнічного технікуму за фахом «Холодна обробка металу».
Все наступне життя спадкового майстра було пов'язано спочатку з Ташкентським електротехнічним заводом, потім із ремонтно-механічним заводом у Гулістані.
Але А. Асанов ніколи не забував свого призначення й уроків, отриманих у дитинстві.
Всі роки життя в Узбекистані він займався ювелірною справою, створював каблучки, браслети, сережки, амулети.
Це були не виставкові або художні зразки, а вироби на замовлення.
Але ця робота дала майстру технічні навички й практичне загартування.
У 1990 р. А. Асанов переїхав до Криму.
Ще десять років життя пішли на облаштування й пошуки роботи.
Нарешті, у 2000 р. в Бахчисараї, його рідному місті, Фонд «Відродження Криму» створив центр з відродження народних ремесел.
Зараз в А. Асанова є житло й майстерня, він навчає ювелірної майстерності дітей і живе надією на відродження традицій кримськотатарського ювелірного мистецтва.
Пояси «къушакъ», амулетниці «дувалик», навершшя «тoпєлiк», виконані Асановим і його учнями — це традиційні предмети кримськотатарського побуту.
Учні Асанова працюють в техніці філіграні, проте замість срібла і мельхіору використовують поки що мідний дріт.
Центр з відродження ремесел ще молодий, як і його вихованці, яким належить сказати своє слово в мистецтві.
Асан Галімов (1951 р. народження) — уродженець м. Гулістан (Узбекистан), нині житель Сімферополя, член Спілки художників Криму.
А. Галімов закінчив Іригаційний інститут у м. Ташкенті, проте захоплення карбуванням і ювелірним мистецтвом поступово стало головною справою його життя.
Онук знаменитого кримськотатарського майстра А. Калафатова, син відомого в Узбекистані майстра-червонодеревника Енвера Галімова, Асан неминуче повинен був ступити на шлях мистецтва.
У 70-х рр. Галімов повністю зайнявся вивченням орнаментального мистецтва.
Перші його орнаментальні композиції були виконані гуашшю по фанері.
У них художник використовує досвід і досягнення східних орнаменталістів минулого й шукає мотиви, форми, властиві тільки кримськотатарському мистецтву.
Згодом стиль орнаментальних композицій удосконалюється.
У своїх роботах А. Галімов використовує рослинний орнамент, що повністю заповнює фон; класичну композицію «квіти у вазі»; медальйони, укладені в раму-кайму.
Згодом від зображення реальних квітів (тюльпани, гвоздики, ромашки) художник переходить до створення абстрагованих малюнків.
 На зміну звичним квітковим мотивам із локальним заповненням фарб приходять дрібні візерунки, що уподібнюються філіграні ювелірних виробів; більш продуманою й упорядкованою стає структура візерунка.
Головними елементами виступають квіткова розетка й кучерявий паросток гілки.
У 1991 р. А. Галімов робить остаточний вибір — закінчує художньо-оформлювальні курси при фірмі «Фенікс» (Ташкент), проходить стажування в майстерні Спілки художників Узбекистану у відомого скульптора, карбувальника Амона Азізова, потім закінчує училище за фахом «ювелір».
У 1995 р. А. Галімов переїхав до Криму.
В будинку свого діда він створив школу-студію з заповітною метою — відродити традиції роду Калафатових.
А. Галімов регулярно бере участь у виставках кримськотатарських художників.
Його роботи — мідний орнаментальний посуд (джезве, чигирик та ін.), мельхіорові ювелірні вироби — пряжки поясів, браслети, каблучки, сережки.
Галімов любить цільні форми й об'єми.
Техніці філіграні майстер віддає перевагу карбування.
На гладкій поверхні виробів особливо вигідно вирізняється гравійований візерунок.
Використовуючи форми традиційних предметів, майстер розробляє на них нові орнаментальні композиції, застосовуючи іноді перламутр, смальту, скло.
Роботи майстра ще далекі від зразків класичного карбування, вони швидше характеризують період освоєння стародавніх форм і технологій.
Проте його творчість відкриває перспективи для відродження та розвитку традиційного карбування в Криму.

Почесний титул «Іззет-уста» носить один з найвидатніших сучасних ювелірів-традиціоналістів Іззет Аблаєв.
Народився він у 1940 р. в селі Бахча-Елі (Карасувбазар).
 У 4-літньому віці був депортований до Пермської області.
У 1962 р. — переїхав до Ташкенту.
І. Аблаєв закінчив студію образотворчого мистецтва при Палаці культури текстильників у м. Ташкент.
 В 1971 р. вступив до Ташкентського експериментально-творчого комбінату прикладного мистецтва.
Ювелірним мистецтвом І. Аблаєв почав займатися з 1972 р., однак провідним жанром у творчості майстра тих років була кераміка.
З початку 90-х рр. Аблаєв живе в Криму.
Повернення до Криму стало новим етапом не тільки в біографії художника, але й у його творчості.
І. Аблаєв — нащадок карасубазарських майстрів.
Його дід і батько були відомими ювелірами.
Зберігаючи спадкоємність поколінь, Аблаєв усі сили віддає на відродження кримськотатарського ювелірного мистецтва.
І. Аблаєв звернувся до традиційної й улюбленої техніки кримськотатарських майстрів — філіграні.
Кропітка і трудомістка техніка викладання візерунка тонкою металевою ниткою підвладна лише великому майстру.
Твори Аблаєва — зразки художньої й технічної досконалості.
Срібні та мельхіорові браслети, сережки, кулони, пряжки поясів компонуються майстром у витончені гарнітури.
Поетичні назви підкреслюють не тільки їхнє функціональне призначення, але й передають закладену в них думку і натхнення автора («Інджі-бель», «Бахча-Елі», «Зера», «Лейля»).
Традиційні форми й орнаментальні мотиви у вигляді квіткових розеток, спіралеподібних паростків Аблаєв оновлює і власними розробками.
Так, у деякі прикраси майстер вводить теми «Бахчисарайського фонтана» — сережки у вигляді кола з інкрустованою блакитним самоцвітом зіницею та з підвісками - крапельками.
Особливе місце у творчості І. Аблаєва займають амулетниці («дувалик»).
Колись важливі й обов'язкові елементи кримськотатарського вбрання, вони відроджуються ювеліром і знову входять у традиційний побут народу.
Роботи І. Аблаєва придбані Кримським республіканським краєзнавчим музеєм, Республіканським кримськотатарським музеєм мистецтв, Музеєм культури народів світу в Берліні.
В експозиції персональної виставки І. Аблаєва, що відбулася у 2000 р. у Сімферополі, увагу глядачів привернула мініатюрна філігранна колиска «Алтин бешик» (Золота колиска).
Поява цієї роботи символічна.
Це не тільки авторська асоціація з поетичною кримськотатарською легендою, але й образ відроджуваної культури, необхідної для самоствердження народу, який повернувся на Батьківщину.
% За древнім звичаєм народних умільців майсер повинен був залишити після себе учня, щоб не дати загинути ремеслу.
В І. Аблаєва є учні, і насамперед — його син.

Енвер Аблаєв (1973 р. народження) закінчив Республіканське художнє училище ім. П. Бенькова (відділення кераміки), працює в Кримському етнографічному музеї реставратором по металу.
Персональна виставка молодшого Аблаєва в травні 2000 р. продемонструвала, що Енвер не тільки продовжувач сімейних традицій, але й самостійний, професійний художник-ювелір.
Е. Аблаєв працює в традиційному й авангардному стилях.
Використовуючи кращі досягнення майстрів минулого, він привносить в них смаки й бачення людини сьогоднішнього дня.
Брошки, сережки, кулони Аблаєва, виконані з міді та мельхіору, приваблюють оригінальними обрисами й сучасним дизайном.
Його ажурні вироби — це не витончене мереживо філіграні, а динамічні лінії, що укладаються у виразні й вигадливі візерунки.
У своїх творах Е. Аблаєв вдається до несподіваного використання різнорідних матеріалів, наприклад, поєднує елегантність металу й теплоту кераміки.
Так народжуються цілком нові й оригінальні прикраси самобутнього і сформованого майстра.
Кримськотатарські ювеліри, які здобули освіту за межами Криму, виховувалися у відриві від національних традицій.
Тому в останні роки художники прикладного мистецтва, повернувшись на батьківщину, старанно вивчають і відроджують давні кримськотатарські традиції ювелірного мистецтва.
На даному етапі головним є відновлення розірваного зв'язку часів, освоєння тих форм і технологій, якими володіли старі майстри.
Вироби з металу — невіддільна частина побуту кримських татар.
Під час депортації у населення було вилучено весь метал, включаючи традиційні прикраси з золота і срібла.
Не менш сумна доля ювелірних колекцій кримських музеїв.
Після 1944 р. безслідно зникли унікальні зібрання кримськотатарського ювелірного мистецтва з Ялтинського історичного музею й Палацу-музею в Бахчисараї.
Найкраще зберігся інший традиційний вид народного мистецтва — художній текстиль.
 В силу широкого поширення цього виду ремесла та в силу зручного, що не потребує особливих умов, збереження.
Вироби кримськотатарського ткацтва перебувають у зібраннях багатьох музеїв колишнього СРСР, потрапляли вони туди різними шляхами — в результаті експедицій, коли відкрито й цілеспрямовано вивчалося кримськотатарське мистецтво, або стихійно, коли директивно спустошувалися кримські колекції, і експонати розподілялися по різних музеях, переважно, московських і ленінградських.
Тривалий час твори ткацтва, як і інші матеріальні свідчення кримськотатарської культури, зберігалися в запасниках, сховані від сторонніх очей.
Але й сьогодні, коли, здавалося б, із них знято печать заборони, вони важкодоступні: в силу економічних причин дослідники не мають можливості виїжджати у творчі відрядження для повнішого та наукового вивчення цієї проблеми.

### 3.3. ТКАЦТВО І ВИШИВКА

Виробництво візерункових тканин і вишивка є основним і найпоширенішим видом ремесла у кримських татар, відомим практично у всіх районах півострова.
Цехові об'єднання ткачів «безаджей» і вишивальників «кезаджей» у Криму існували здавна.
Вони обслуговували ханський двір, знать, духовенство; частина продукції поставлялася в країни Середземномор'я, Малу Азію, Росію.
Цехові організації були в кожному великому місті Криму — у Феодосії (Кафа), Євпаторії (Кезлєв), Білогірську (Карасубазар).
Найбільшим ремісничо-торговим центром був Бахчисарай.
У ткацьких майстернях виробляли тканини з бавовни, льону, шовку й вовни.
До початку XX ст. вціліло виробництво тканин у степовій, гірській, південній і східній областях Криму.
Тканини кожного району Криму мали свої відмінні особливості.
Так, на початку сторіччя «прості гладкі, смугасті й легко-візерункові тканини нескладних орнаментних форм особливо процвітають у степовій частині Криму.
Крім того, вони відзначаються досконалістю самої тканини, вироблюваної з найтоншої рослинної, шовковистої пряжі «ширше» (сорту «рами»), що завозилася із Закавказзя або Туреччини.
Складніші малюнки й технічні прийоми виробляли в передгірній і гірській частині Криму, де ми зустрічаємо більше історичних художніх нашарувань».
У тканинах південнобережжя сильніше відчувається вплив константинопольського (стамбульського) турецького ткацтва.
У деяких тканинах і вишивках зустрічаються поєднання білого, чорного кольорів із додаванням срібла, що нетипово для кримськотатарського декоративно-прикладного мистецтва, малюнок цих тканин відзначається тонкощами й вишуканістю.
Це тканини кримських татар, етнічні корені яких беруть початок від нащадків генуезців, готів і греків, що прийняли іслам.
 У них помітні риси візантійської культури.
Стійке зберігання традицій ткацтва й вишивки обумовлено тим, що орнаментовані текстильні вироби були неодмінним атрибутом домашнього побуту, національного вбрання і релігійних обрядів (заручини, весілля і т.п.).
Крім того, цьому сприяло передавання навичок і традицій від старших до молодших: молоді повторювали орнаменти, що збереглися на виробах, залишених у спадщину від бабусь.
Таким чином, протягом XX ст. у ткацтві й вишивці зберігалися традиційні риси, технологія, види композицій і орнаменти, вироблені сторіччями, котрі передавалися з покоління в покоління.

Ввіз тканин промислового виробництва значно підірвав ткацьке ремесло, знизивши якість і художню цінність виробів.
Вишивка (декоративні рушники, серветки, елементи вбрання тощо) споконвічно виконувалася на домотканих бавовняних тканинах, згодом почали використовувати готові привізні тканини — оксамит, атлас, що розшивалися шовком, вовною, іноді золотими, срібними нитками або золотим шнурком фабричного виробництва.
Мистецтво кримськотатарської вишивки налічує 10 видів візерункового гаптування, з котрих шість є основними й чотири — додатковими.
Всі вони ґрунтовно й докладно описані знавцем і невтомним дослідником кримськотатарського ткацтва П.Я. Чепуриною:
— «татар ішліме» — татарська глуха гладь двостороннього гаптування без попереднього настилу; 
— прозоре двостороннє ґратчасте гаптування, за російською номенклатурою — «гаптування стягами».
У просторіччі воно зветься «есаб ішліме» (лічильна вишивка) і «османли ішліме», тобто столична турецька вишивка — у спеціалістів;
— орнаментне гаптування «теллі», гаптування «биттю», інакше, «площенкою» — пласкою, вузькою срібною й позолоченою пластинкою.
Набій або загин пластинки у різних місцевостях різний;
— техніка гаптування золотом, сріблом по щільних тканинах із попереднім настилом носить майже повсюдно в Криму назву «миклама» (в російській номенклатурі художнього гаптування — це «високе гаптування золотом»).
Лише в Карасубазарі і його районі цей вид гаптування називають «симакеч»;
— «букме» — гаптування шнурками золотими, срібними, у рідкісному випадку, із кольорового шовку по щільних матеріях;
— орнаментне гаптування «каснак», назване спеціалістами художнього гаптування «тамбурним», — від форми круглих п'яльців (tambour — барабан);
 на яких виконувався цей вид гаптування на Близькому Сході до появи спеціальних машин наприкінці XIX ст.;
— аплікаційне гаптування, татарська назва котрого невідома;
— гаптування «пул», блискітками;
— гаптування бісером і перлами;
— гаптування коштовним камінням.
Всі ці види шиття зберігалися до початку XX ст.
Технологія нанесення вишивки на тканину не змінювалася.
У кожному селі, місті були свої майстри-рисувальники, жінки, які постачали свої малюнки всім сусіднім селищам.
Вони створювали орнаментальні композиції та промальовували їх на тканину.
Такі майстрині були справжніми професіоналами, великими знавцями традиційних орнаментів, мали високо розвинуте колористичне чуття і знання техніки гаптування.
Малюнок створювався з огляду на побажання замовника.
Перед його промальовуванням на тканину форми основних мотивів і ліній вирізувались із твердого картону й розкладалися на призначене для вишивки місце.
Потім, якщо створений у такий спосіб ескіз композиції задовольняв замовника, ці шаблони обводились олівцем.
Дрібніші додаткові лінії  прорисовувались, потім нанесений на тканину ескіз вишивався.

Такий метод роботи дозволяв уникнути помилок у малюнку, допомагав розрахувати співвідношення між поверхнею полотна й самої вишивки.
Вироби кінця XIX — початку XX ст., різноманітні за технікою та рівнем виконання, свідчать про те, що візерункове ткацтво й вишивка, особливо вишивка золотою ниткою й коштовним камінням, поширена здебільшого в міському середовищі, перебували на високому рівні розвитку.
Вироби, гаптовані золотом, свідчать ще й про те, що існувало особливе середовище споживачів — знаті й заможних городян.
Особливе значення рукоділлю надавалось у весільних обрядах кримських татар.
Так, до заручення наречена повинна була власноручно вишити сріблом обов'язковий перелік предметів: пояс-шнур для чоловічих шаровар, підноситься під час сватання, рушник, якого наречений використовує для миття ніг, такими рушниками також прикривали коліна під час вживання їжі, носова хустка, два кисети для тютюну для нареченого й подарунків почесним гостям, маленький кисет, обшитий срібною вовною, на дно котрого пришивалось дрібне золото, носова хустка для нареченого, також розшита сріблом або кольоровими нитками (жовта, чорна, червона, синя) і підв'язки для чоловічих панчох.
Цих предметів могло бути й більше, до них, наприклад, додавалася пара шовкової білизни, сорочка, шкарпетки, футляр для годинника, вишиті диванні подушки для парадної кімнати.
Рукоділлям нареченої обдаровувалась як нова рідня, так і почесні гості, переможці весільних перегонів і боротьби.
Перед весіллям у нареченої в оселі під музику проходила церемонія розвішування приданого: у центрі кімнати під стелею кріпився обруч, від котрого радіально розходилися мотузки, на які вивішувалося приготовлене нареченою рукоділля.
Потім ці предмети загортались у так званий вузол, також розшитий по кутах сріблом.
Зазвичай, дівчинка кримська татарка — майбутня наречена — починала розшивати свої подарунки майбутньому нареченому.
% Число "дев'ять" символічне для тюркських народів: з дев'ятирічного віку готувала дев'ять речей.

Проте вже в 20-ті роки минулого сторіччя традиційне вбрання зазнало великих змін.
Багато видів традиційної вишивки, тісно пов'язані зі звичним життєвим укладом, стали зникати.

У 30-х роках з галузі домашнього ремесла мистецтво вишивки переходить в галузь промислової кооперації.
Як відзначали організатори артілей, вони «відіграли велику роль у з'ясовуванні творчих сил і політичного розвитку особливо відсталої маси жіночого татарського населення».
На жаль, ці артілі проіснували недовго й незабаром були розформовані.

За характером орнаментації вироби ткацтва підрозділяються на дві основні групи: рослинний орнамент (стилізовані тюльпани, гвоздики, лілеї, лотоси — найпоширеніші квіти в Криму) і геометричні візерунки.
Якщо у ткацтві малюнок був строго геометризований, що обумовлювалося самою технологією ткання, то вишивка дозволяла передавати криволінійні орнаменти.
Тому не випадково значну групу елементів вишивки складають рослинні й квіткові візерунки, передані плавними лініями.
Квіткові мотиви прикрашають як різноманітні декоративні покривала, так і деталі вбрання.
Іноді в малюнках квітів можна впізнати прототипи — гвоздику, троянду, лілію, мальву.
Але найчастіше вони піддаються значній стилізації, перетворюючись на орнаментальний знак.
Квіти зображувалися у вазі, іноді лежали на тацях, разом з амулетами.
Квіти, тонкі гілки, плавно вигнуте листя надають кримськотатарській вишивці ні з чим незрівнянну витонченість і граційність.

Деякі дослідники відзначають у вишивці як традиційні для середньовічного Криму мотиви, так і зображення плодів і овочів, що завозились на півострів — груш, каштанів, помідорів, черешні, цибулі, гарбузів, ананасів, - що є, звичайно ж, результатом пізнішої зміни традиційних рослинних форм, якими так багато мусульманське орнаментальне мистецтво.
Народні майстрині, прагнучи передати малюнок абстрагованого рослинного мотиву, «підглянутого» ними з привізних тканин або килимів, згодом поєднують його форму з формою добре знайомого їм конкретного предмета.
Так, спіралеподібні мотиви уподібнюються стручкам, а великі квіткові пальмети, характерні для іранських і турецьких килимів і тканин, передані в розрізі, перетворюються в результаті спрощення малюнка в розрізаний помідор або гарбуз...
 Цікаво простежити трансформацію подібних мотивів.
Стручки, на думку Спаської, є видозміненим малюнком «схрещених кинджалів або мечів (талісман Марса)».
Проте у турецькому текстилі, де зустрічається цей же візерунок зі схрещеними кинджалами, він також запозичений.
Його прототип — рослинний мотив, широко поширений у килимах і тканинах Ірану.
За своєю формою він справді нагадує зображення вигнутого кинджала.

Таким само часто-густо є походження зооморфних мотивів.
Елементи, відомі в дослідників під назвами «риба», «равлик», «стонога», «павук», «краб», «черв'як», є все тими ж видозміненими, згодом абстрагованими рослинними мотивами.
Не випадково сама Спаська відзначає, що риба схожа на стручок, павук або краб — на екзотичну квітку з вигнутим листям, стонога — на водорість....
Хоча припускається, що в частини кримських татар південнобережжя, які порівняно пізно прийняли мусульманство й основним заняттям яких був морський промисел, могло бути й навпаки.

Орнамент вишивок і ткання повторювався з віку в вік, зазнаючи незначних змін; старі назви й зміст орнаментів забувалися.
Але їм давалися нові, через подібність елементів із тими чи іншими предметами реального світу.
Тому прагнення розшифрувати значення малюнка виходячи з його назви не призводить до належного результату.

Рослинний декор надзвичайно зручний у плані композиційного розміщення.
Довгі гнучкі гілочки, багато листя — усе це допомагає художниці заповнити будь-який простір, призначений для вишивки.
Але в будь-якому випадку, як би вільно не розвивалася композиція, вона завжди має центральну вісь симетрії, одна частина композиції повторює іншу.

Часто використовувані у вишивці мотиви — астральні й солярні (зірка, сонце, рідше півмісяць), зображення традиційного мідно-карбованого посуду («къуман», «йибрикъ», «гугум», «сині»).

Поширеним елементом декору у тканих виробах і вишивці є ромб.
За допомогою цієї фігури майстрині створювали щоразу все нові й нові неповторні композиції.
Популярність ромба в прикладному мистецтві багатьох народів пояснюється його універсальністю, як щодо форми, так і змісту.
Форма ромба зручна в структуротворчому плані, його геометрична форма продиктована самою технологією ткання.
 з іншого боку, ромб вбирав у себе місткі міфічні та поетичні уявлення, був універсальним символічним знаком.
Так, кримські татари називали ромб «кобек», що означає пуп, пуповина, серцевина, центр землі, прикраса посередині стелі, скатертини.
Також популярною була назва «локъум», «пахлава» — за аналогією з видами кримськотатарських солодощів, що нарізаються у формі ромба.
Іноді він трактувався як троянда, іноді ромбоподібна фігура з паростками й рогоподібними елементами по краях називалася «кискич» (краб).
«Характерно, — відзначає Чепурина, — що ця назва дається малюнку в приморських селах».

У більш масштабному плані ромб був символічним вираженням ідеї землі, родючості.
Він являв собою стійку структуру, що уособлює простоту, порядок, істину.
Як відзначає Л. В. Петренко, мотив ромба з паростками, що зустрічається на кримськотатарських рушниках, аналогічний ромбам на туркменських і кавказьких килимах.
Дійсно, генезис елементів має єдиний корінь, пов'язаний зі спільною художньою спадщиною тюркомовних племен Євразії, проте елемент цей ніяк не пов'язаний з «тарантулом», як згадує зазначений автор.
В основі ромба «з паростками» — стародавні племінні символи з тотемними мотивами, що оберігають тварин (птахів і баранів).
Ці елементи характерні для мистецтва тюркомовних скотарських племен.
їхнє зберігання в кримськотатарському ткацтві свідчить про стійкість традицій степової культури в різноманітних нашаруваннях мистецтва кримських татар.
Зберігаючи архетипи, візерунки зазнавали декоративного переосмислення й відображали специфіку всього кримськотатарського мистецтва (колір, трактування малюнка).

Ще один поширений мотив — трикутник є похідним від ромба, уособлення чоловічого й жіночого начал, у цілому — родючих сил землі, трикутник — традиційна форма амулета, що захищає від лихого ока.
Не випадково розшиті кути хусток «бохча», у яких, наприклад, загортали придане нареченої, мали трикутну форму.

В орнаментальному ткацтві часто використовувалися лінії — прямі, похилі, звивисті.
Часто зустрічається мотив «меандру», відомий з часів античності.
Кримські татари називали цей візерунок «вода, що крутиться» і вкладали в нього символ нескінченності.

У коло спадщини кочової степової культури входили і тамгові елементи.
У недавньому минулому їх використовували як мітки для худоби, що належала певному роду.
«Деякі з них мають подібність із кримськотатарськими тамгами, опублікованими О. Акчокракли в 1926 р., а також зі знаками середньовічного Криму».
Вони являли собою найпростіші стилізовані зображення предметів побуту скотарів — підкови, тятиви лука тощо.
У вишивках тамга вже втратила значення племінного знака, набувши характер оберега.
У давнину, прикрашаючи свої вироби орнаментами, майстер надавав особливого значення змісту й символіці зображення, адже з ним пов'язували удачу, добробут, здоров'я роду, сім'ї.
З часом магічне значення орнаменту стиралося, і ткачі давали формам поетичні, часом жартівливі, але влучні назви — куряча нога, слід змії, півнячий гребінь, мишачий зуб.

Нарешті, варто згадати епіграфічний орнамент, що зустрічається на вишивках.
Найчастіше це цитати з Корану, поетичні двовірші, доброзичливі побажання, вміщені в спеціальні медальйони або в кайми.

Традиція нанесення написів на предмети прикладного мистецтва бере свій початок в іранській кераміці ІX-XI ст.
Їхню появу у вишивках кримських татар слід розглядати як вплив іранського мистецтва.
За стилем напис, зроблений арабською в'яззю, не відрізнявся від рослинного декору — їх об'єднували витіюваті, плавно вигнуті лінії.
Але напис завжди виділявся кольором.
Деякі з них читаються, деякі — ні.
Ті написи, що читаються, очевидно, робили чоловіки, потім, мабуть, їх вишивали жінки або дівчатка-підлітки, які з тієї чи іншої причини не вміли писати.
Ті написи, які не читаються (із пропусканням букв і апострофів, неправильним написанням) наносилися й вишивалися самими жінками.
У результаті напис втрачав своє значення й уподібнювався орнаменту.
Слід зауважити, що подібне явище відбувалося в багатьох видах мистецтва й у багатьох мусульманських народів і не тільки в результаті неписьменності.
Написи арабськими шрифтами згодом набувають стилізованого характеру в архітектурному декорі, килимах, кераміці.
Їхнє прочитання було й необов'язковим.
Це було пов'язано з тим, що «писемність, як знак, була більш істотним знаковим явищем, ніж власне мова, яка звучить..., ...у знакові функції арабського письма входить не тільки передавання конкретного повідомлення, тобто змісту написаного, але виконується значно важливіше завдання — передавання сакральних функцій арабського письма як мови Одкровення, втіленого в словах Корану.
Саме арабська графіка, її формальні особливості відсилають читача або просто споглядальника до цінностей іншого порядку, уже не змістовних, іманентних самому напису, але трансцендентних, що виходять за його межі».
Написи на кримськотатарських вишивках, як і написи в архітектурному декорі, незалежно від змісту відігравали й декоративну роль і «служили своєрідною вказівкою на приналежність цих пам'яток саме до мусульманської релігійної спільноти».

Іноді написи мали яскраво виражений викривальний характер.
Так, О. Спаська наводить переклади написів із рушників: «Неуку, дурній, дволикій людині подобається тільки зовнішній вигляд і форма», «Ми, жінки, осередки всього шляхетного (дорогоцінного, морального), ніщо для нього», «Піди, сподобайся такому дурню й неуку, віддай йому все святе, коли він не знає в ньому смаку».
Такі написи вже є не стільки свідченням приналежності до мусульманського мистецтва, скільки досить яскраво характеризують становище жінки в суспільстві.
Робилися вони, як видно, письменними міськими рукодільницями, важко повірити, що подібне могло відбуватися в селі.

Колорит є одним із переконливих свідчень часу виробництва кримськотатарської вишивки: фарбування малюнка було суворо регламентовано.
Синій, жовтий, білий кольори були характерні для виробів XVIII ст.; синій, жовтий, червоний — для XVIII-XIX ст.; червоний, жовтий, чорний — для другої половини XIX ст.

Разом з тим, О. Спаська вважає, що «улюбленою гамою татарських вишивальниць можна вважати світлі відтінки ніжних кольорів, рожево-зеленуваті, блакитнувато-жовтуваті; зустрічаються й темніші, більш глухі тони, але завжди пом'якшені світлішими, а також золотими й срібними нитками...
Окремий елемент візерунка міг бути вишитий одним кольором або кількома.
наприклад, одна пелюстка квітки одного кольору, а інші — зовсім іншого кольору».
Це висловлювання лише підтверджує, що кольористичні характеристики кримськотатарської вишивки були невичерпні, і поряд з урахуванням сталих канонів майстрині займалися самостійною творчістю, експериментуючи й добираючи кольори на свій смак.

Колорит є однією з найважливіших естетичних переваг кримськотатарської вишивки.
Саме колоритом вироби XIX ст. вигідно відрізнялися від виробів початку XX ст.
Кримські татари були добре знайомі з секретами приготування барвників з природних матеріалів тваринного і рослинного походження.
Барвники одержували з коріння, стебел, кори, листя, квітів, плодів рослин.
Якість фарби, інтенсивність тону залежали від часу збирання (пора року, час доби), від умов збереження, від застосовуваної технології.
В разі фарбування свіжими рослинами утворювалися яскраві, інтенсивні відтінки; в разі фарбування висушеними — більш стримані.
Для закріплення фарб використовували закріплювачі — протраву: мідний купорос, галуни, винну або мурашину кислоту.
Одна й та сама фарба з різними закріплювачами давала різне забарвлення, за меншої кількості закріплювача забарвлення виходило світліше, за більшої — темніше.
Без протрави пофарбована пряжа набувала переважно бежевого або світло-коричневого кольору.
Майстри-маляри користувалися місцевими рослинами — пижмо, звіробій, материнка, мальва та ін.
Жовтий колір, що часто зустрічається в ткацтві, був результатом фарбування «шафрановою» фарбою, але через те, що шафран, одержуваний із крокусу, був дуже дорогим, його замінювали барвником із барбарису або багрянника, іноді користувалися просто лушпинням цибулі.
Чорну фарбу одержували зі шкірок граната або зеленої шкірки волоського горіха.
Червону — з кори сандалового дерева, або добували з комах.
Крім місцевих барвників тваринного й рослинного походження, майстри використовували барвники, що привозили з різних країн: з Індії (синій індиго), Туркестану (Узбекистан був найбільшим експортером марени), Туреччини, Ірану.
Комбінація цих барвників, гармонійно підібрані колірні співвідношення надавали тканинам і ниткам для вишивання тону надзвичайної м'якості і глибини, що з часом не втрачав своєї інтенсивності.
Перехід на ввезені з Європи і Росії анілінові, хімічні барвники наприкінці XIX ст. багато в чому спростив процес виготовлення і фарбування ниток, але негативно позначився на декоративних якостях тканих виробів.
Поступово втрачалися навички фарбувальної майстерності, колорит виходив різкий, грубий, з часом він втрачав інтенсивність тону і ставав тьмяним.
Усе це позначилося на загальному рівні ткацького ремесла.

Основою для тканих і вишитих предметів, різноманітних за призначенням рушників, нижнього і верхнього одягу, дрібних побутових виробів — служила гладка або смугаста тканина «атма».
Це було легке домоткане полотно, на яке використовувались бавовняні або лляні нитки.
Бавовна і льон інтенсивно вирощувались кримськими татарами на південному березі й у деяких степових районах Криму.
Були спрядені вручну, через що вони завжди мали нерівномірну скрутку.
У селах часто вживалася конопляна і кропив'яна пряжа, від чого полотно виходило темнішим і грубішим.
У середньому, «атма» була завширшки від ЗО до 70 см.
Неперевершеними майстринями в створенні «атми» найкращої якості вважалися татарки-степовички.
Високоякісні нитки привозили з Бухари, Закавказзя.
Славилася своєю міцністю, тонкістю, рівномірною скруткою стамбульська бавовняна нитка «бурма».
З неї ткали «атму», що нагадувала крепдешин.
Вона призначалася для шарфів, поясів, хусток і була, зазвичай, гладенькою.
А та, що йшла на виготовлення сорочок, шароварів — смугастою.
Нитки були нефарбовані.
природних кольорів — білого і кремового.
У смугастих тканинах використовували нитки червоного і коричневого кольорів.

Наприкінці XIX-початку XX ст. візерункове ткацтво було представлено переважно такими виробами.
Білі домоткані покривала, скатерті, серветки, головні шарфи-накидки, матер'яні пояси, нижні сорочки, різноманітні підв'язки.
Ці вироби складали неодмінну частину приданого нареченої.

Існувало кілька видів візерункового ткацтва.

Тканина з малюнком врозкид — цим технічним видом заповнювалися кінці полотна, призначеного для рушників, поясів, шарфів.
Нитки візерунка були товщі за нитки основи і створювали виразний орнамент зі смуг світло-бежевих відтінків.
Він був характерний для степової частини Криму.
Але зустрічався також у гірських і південнобережних районах (коричнево-чорних відтінків).

Техніка «атма къибриз», очевидно, прийшла з Кіпру.
Цей вид широко використовувався в прибережній частині Криму, з його допомогою створювалися складні багатобарвні композиції.
Нитки тканого візерунка лягали на полотно так щільно, що повністю закривалася основа, звідси інша назва — «паласне» ткацтво.
Схожа техніка ткацтва зустрічається практично у всіх народів, що населяють Східне Середземномор'я.

У гірсько-прибережній частині Криму була поширена дощана техніка.
За цієї техніки використовувалася спеціальна дощечка, що утворювала візерунок із настилу кольорових ниток, котрі чергуються, то на лицьовому, то на виворітному боці.
Завдяки рельєфності візерунка техніка «тахтали» нагадувала вишивку.
Цю техніку використовували під час виготовлення скатертей («софра ортюси»), фартухів («оглюк», «пештимал»).
Різновидом «тахтали» була техніка «чільтер», коли кольори відокремлювалися один від одного невеличкими отворами — просвітами.
В техніці «чильтер» зручно було ткати рослинні й архітектурні композиції.

Технічний вигляд «тепели» найменш вивчений в описаному ряду видів ткацтва.
Зі збережених документальних джерел і фотоматеріалів відомо, що цією технікою створювався двосторонній візерунок із близько прилеглих одна до одної тонких ниток.
Від «атма къибриз» техніка «тепели» відрізнялася тим, що орнамент тут виконувався не разом, а поділявся простими нитками основи і утоку.
Цим наближалася до техніки «тахтали».
Техніка «тепели» застосовувалася для оздоблення одягу і декоративних тканин.

Яскравими зразками кримськотатарського візерункового ткацтва і вишивки є декоративні рушники.
Фонди Ялтинського державного історико-літературного музею нараховують близько однієї тисячі одиниць кримськотатарських тканин, значну частину яких становлять іджияри.
Унікальними виробами ткацтва поповнилися і фонди Республіканського кримськотатарського музею мистецтв.
Значення слова «іджияр» або «евджияр» має кілька пояснень.
У перекладі з арабської це означає — «плата, бути корисним», у перекладі з кримськотатарської — «оздоблення оселі».
Цей різновид рушників був особливо поширений у кримськотатарському побуті.
Рушниками прикрашали полиці з посудом, стіни, стелі в гостьовій кімнаті або спальні.
Рушники також були неодмінною частиною приданого нареченої — вони були свідченням її майстерності й заможності.
Багата наречена мала в приданому до 400-500 вишитих рушників, бідна — до 200-300.
До роботи над приданим бралися відразу після народження дівчинки, особливо інтенсивно процес готування приданого відбувався в період між заручинами й весіллям, що тривав до пів року, за цей час за допомогою всієї жіночої половини сім'ї вдавалося підготувати необхідну кількість виробів.

Кращі за якістю ткані іджияри, що відзначаються насиченістю малюнка й чудовою технікою, виробляли у східній частині гірського району Криму.
Основою для рушників, як уже відзначалося, служило домоткане полотно.
Орнаментом, переважно геометричним, заповнювалося все полотно; рідкісний у центрі, він ставав інтенсивним і насиченим по краях.
Колористична гама рушників була традиційна: чорний, білий, червоний, жовтий, для незначних доповнень використовували синій, зелений, сірий кольори.

Декоративних і побутових рушників, різновидом яких є іджияри, у кримських татар було чимало — «юз-без» (рушник для обличчя), «тиз-без» (наколінний рушник), «дувар-без» (настінний рушник), "софрабез" (для столу)...
Прикрашалися вони як тканим орнаментом, так і вишивкою.
Вишивка розміщувалася на вузьких сторонах рушників, малюнок на обох кінцях повторювався.
У порівнянні зі строгим геометричним орнаментом рослинні візерунки вишивки давали свободу для уяви і виконання.

Специфічні риси кримськотатарського мистецтва — стриманість, почуття міри, добірність і витонченість форм яскраво проявилися в жіночих головних покривалах «марама» і «шербенти».
Покривала «марама», виконані з бавовни, льону, шовку носили заміжні жінки.
«Марама» вирізнялися особливою виразністю і багатством декору.
В орнамент вводилися металеві вкраплення, від чого полотно ставало важчим.
 Вона формувала мальовничі складки, краї прикрашалися мереживом і торочкою.
Такі хустки прямокутної форми жінки носили поверх головного убору — «фес».
Два верхні кінці зав'язувалися під підборіддям, нижні вільно спадали по спині, при нагоді жінка могла прикрити ними обличчя.
Кольорова гама головного покривала «марама» із фонду РКММ — традиційна, по білому фоні йде червоно-чорний візерунок.
Пишно декоровані вузькі сторони покривала.
Основний елемент орнаменту — стилізоване зображення гвоздики («кьаранфіль»).
Квіти розташовані по три у трьох рядах, утворюючи квадрати.
Квадрати, своєю чергою, утворюють широку кайму уздовж вузької нижньої частини полотна.
Широкі сторони орнаментовані розрізненими мотивами, що чергуються — східчастий ромб із маленькими ромбами, «нанизаними» на три лінії, весь малюнок геометризований.

Головні покривала «шербенти»((«сарбанд»; сар — голова, банд — пов'язка, з перс.) призначалися для молодих, незаміжніх дівчат.
Їх шили. із тонкого, прозорого серпанку, що завозився із Закавказзя і Туреччини.
Легка основа полотна передбачала таку ж легку, витончену орнаментацію, найчастіше вишивку тонкими бавовняними або шовковими нитками.
На відміну від чіткого геометричного орнаменту тканих виробів, обумовленого самою технікою ткання, рослинні візерунки вишитих предметів, вільно розміщаючись на поверхні полотна, перетворювалися в ошатні композиції м'яких, ніжних тонів.

Нині в Криму йде активний процес відродження кримськотатарського ткацтва і вишивки.
На початку 90-х років у ряді районів Криму були відкриті курси, де традиційному мистецтву навчаються кримськотатарські дівчата.
У цій акції беруть участь і професійні художники.
Відомий майстер і знавець народного мистецтва Мамут Чурлу є автором серії текстильних панно, виконаних традиційною кримськотатарською двосторонньою вишивкою.
Свої твори Чурлу найчастіше створює разом із талановитими виконавцями, які, втілюючи задуми автора, привносять у вироби свій почерк і майстерність.

Гордістю кримськотатарського декоративно-прикладного мистецтва є золоте гаптування. 

Незважаючи на те, що вишивка золотою або срібною ниткою не відзначається колористичним розмаїттям, сама фактура рельєфного, завдяки товщини нитки, гаптування дає виразний ефект світлотіні.
«Майстер золотого гаптування чітким виконанням схеми шва і вмілого чергування малюнка досягає високохудожніх ефектів, що не поступаються силою враження кольоровому гаптуванню.
Художнє гаптування золотом за своєю красою й багатством можна порівняти з високим мистецтвом карбування або з роботою гравера», — писала П. Чепурина.

Фонди Республіканського кримськотатарського музею мистецтв мають у своєму розпорядженні унікальні зразки кримськотатарського золотого гаптування.
Серед них — кисети, нарукавники, головні убори, жакети, чоловіче й жіноче вбрання.

Шиті золотом нарукавники «енъкъапакъ» були неодмінною приналежністю жіночого вбрання кінця XIX — початку XX ст.
Знімні нарукавники трапецієподібної форми шили з дорогих тканин, переважно з оксамиту темно-вишневого кольору.
Вони мали паперову прокладку, що допомагала щільно облягати зап'ястя, підкладку, зазвичай атласну.
Нарукавники розшивалися рослинними візерунками (п'яти-, семи —, восьмипелюсткові квіти, стилізоване зображення тюльпана) у техніках «миклама» (високе гаптування золотом) і «каснак» (тамбурний шов).
Краї нарукавників оторочувались шнурком із золотих ниток.

Одяг, розписаний золотом, підкреслював соціальну приналежність власника і свідчив про його добробут.
Багато і вишукано прикрашалися вишивкою короткі розстібні жакети, що носили чоловіки, жінки і діти.
Жакети шили з оксамиту.
Золотий орнамент розміщувався на рукавах, спинці, пілочках, передпліччях,орнамент був традиційно рослинний.
Спіралеподібні пагони заповнювали весь простір фону, розбиваючись іноді на окремі елементи (бадем — мигдаль) і одиничні великі квіти.

Дослідники вбачають у спіралеподібному орнаменті впливи Візантії.
А також вплив мистецтва Ірану і Туреччини, у текстильних виробах котрих «бадем» був також дуже поширений.

Розшивали золотом і традиційні головні убори — «фес».
Шапочка «алтин-фес» із фондів РКММ геть вся зіткана золотом, на донці — велика восьмипелюсткова квітка, навколо — чергування аналогічної, але меншої за розміром квітки з великими зубцюватими і дрібними додатковими листками.

Цінним експонатом РКММ є жіноча вихідна сукня початку XX ст. — «антер».
Вона виготовлена з шовкового атласу темно-фіолетового кольору й оздоблена золотим шнурком технікою «каснак».
Шнурок виконаний ручним способом і пришивається на сукню, створюючи орнамент рослинного характеру.
Оздоблення тягнеться смугою по всьому переду сукні-халату з переходом на колір, по лінії пройми; внизу шнурком оформлені розтини бічних швів.

Золотим шнурком прикрашалося і чоловіче убрання.
У колекції РКММ подано зразок чоловічого національного убрання початку XX ст. — короткий жакет із високим стоячим коміром, прямі штани.
Весь перед жакета і манжети прикрашені золотим шнурком, викладеним як мереживо.
Основні елементи малюнка — вертикально розташовані хвилеподібні лінії з доповненням у вигляді простих квіткових мотивів.

Популярними виробами, шитими золотом, були кисети («кисе»).
Кисети вишивали молоді дівчата, жінки, як правило, для своїх наречених, чоловіків — не випадково форми більшості кисетів повторюють силует жіночої фігури.
Зображення жіночого торса має далеке коріння в мистецтві.
Аналогічні мотиви спостерігаються в теракотовій пластиці великого Євразійського регіону і пов'язані з ідеєю жіночого божества.
Збереження цієї форми в кримськотатарському мистецтві свідчить про стійкість традицій доісламського мистецтва.
Можливо, ці традиції беруть початок від образу Діви, якій поклонялося стародавнє населення Криму в період античності.

Кисет, як правило, складається з чотирьох деталей.
Передня, задня стінки, а також бічні сторони, вкладені усередину й невидимі, що надають об'єм кисету.
У верхній частині кисета пришивався шнурок для кріплення до пояса.
Слід зазначити, як майстерно компонувався тамбурним швом рослинний і спіралеподібний візерунок, що заповнює досить складний за силуетом фон.

В ряду кисетів, прикрашених золотим гаптуванням, окремо стоїть оксамитний кисет початку XX ст., розшитий бісером.
Місцем виготовлення таких виробів була Євпаторія.
Фон кисета вишивався спареними намистинами бісеру.
Ткаля заповнювала простір, не залишаючи порожнього місця, тому що за ісламською образотворчою традицією пустота була неприйнятна.
Малюнок цього кисета свідчить про спадкоємність традиційних мотивів кримськотатарського декоративного мистецтва і про те, що зображення квітки або квітів у вазі є найпоширенішим мотивом середньовіччя.
Водночас деяка спрощеність малюнка говорить про поступове зниження рівня мистецтва.

В 1991 р. у Сімферополі в рамках проєкту «Відродження кримськотатарської вишивки — золоте гаптування по оксамиту» на базі малого підприємства «Орнек» з ініціативи його фундатора С. Меметова і Координаційного центру з повернення кримськотатарської культури були організовані курси національної вишивки.
Для навчання молодих майстринь із Сімферополя, Бахчисарая, Джанкоя, Феодосії, Судака запросили з Москви 3. Бекірову.
У Сімферопольському етноцентрі «Елял» нині налагоджується виробництво сувенірних золотошвейних виробів.
Головне завдання майстринь — відновити забуті форми виробів, традиційний орнамент і технологію вишивки, зробити вишиті вироби не лише національним сувеніром, але частиною сучасного побуту і вбрання.
Чимало золотошвейних виробів виконані за ескізами Мамута Чурлу.
Вони гранично графічні, позбавлені філігранного народження, але в цій абстрагованості та скупості стилю відчутний характер кримськотатарського орнаменту.

Прекрасними зразками сучасного золотого шиття є вироби Ельвіри Муратової (1970 р. народження) і Ельвіри Османової (1961 р. народження).
Спочатку вишивка була просто їхнім захопленням, але по приїзду до Криму вони закінчили курси золотого гаптування, і ось уже протягом кількох років їхні твори прикрашають виставки декоративно-прикладного мистецтва в Криму, Москві, Києві, Туреччині, Німеччині.

Талановитим майстром золотого гаптування є Діляра Галактіонова (Хасанова) (1929 р. народження) — внучка народного майстра Амета Калафатова,живе в Ташкенті.
Її твори зберігаються не тільки в музеях Середньої Азії, а й у Прибалтиці, Німеччині, Америці.
Д. Галактіонова є автором численних золотошвейних виробів — килимів і гобеленів.
Продовжуючи традиції кримськотатарського ткацтва, майстриня привносить у свої твори бачення і світовідчуття сучасного професійного художника.
Яскраві, барвисті композиції «Птаха щастя», «Райські птахи» — це поєднання орнаментальних, символічних мотивів із реальними зображеннями птахів, тварин, квітів.

Аналіз досліджуваного матеріалу дозволяє виділити основні риси стилю кримськотатарської вишивки.
Під час вибору орнаментальних мотивів перевага віддається квітковим, рослинним елементам — тонким гілкам із листям, стилізованим квітковим розеткам.
У цьому виявляється особливість мусульманського мистецтва.
Квіткові мотиви, що символізували красу божественного творіння, райський сад, грали провідну роль.
Але кримськотатарський квітковий орнамент поряд із легкою абстрагованістю має і свою особливість.
У його малюнках легко впізнати прототипи кримської природи, на відміну, скажімо, від гранично абстрактного орнаменту Ірану.
Композиція вишивки завжди строго симетрична, центром симетрії є квітка; важлива роль у загальній композиції приділяється нейтральному фону, що надає легкість усьому малюнку вишивки.

### 3.4. Килимарство

Скотарський тип господарювання, багатюща сировинна база (наявність якісної вовни) обумовили розвиток у Криму килимарства.
Зараз ми маємо уявлення лише про один вид килимів — «кіліми».
Це безворсовий килим, тип паласу з характерними просвітами.
З письмових джерел і свідчень очевидців-старожилів відомо, що виробництво ворсових килимів у Криму також існувало, проте до початку сторіччя це ремесло зводилося лише до виготовлення ворсових перекидних сумок.
Досліджувані в музеях Криму ворсові килими не є кримськотатарськими, переважно це килими кавказького походження.
Співробітники Республіканського кримськотатарського музею мистецтв провадять роботу з виявлення зразків килимарства.
Тема ця відкрита і перебуває в стадії серйозного вивчення.
Одночасно в 1996-1997 рр. турецька інвестиційна агенція ТІКА і Меджліс кримськотатарського народу організували річні курси з навчання ворсовому килимарству, котрі закінчили майже 20 осіб.

У 2000 р. наукові працівники Республіканського кримськотатарського музею мистецтв Л. Тевфікова і Л. Гафарова на основі й за мотивами традиційної кримськотатарської орнаментики розробили кілька видів ескізів орнаменту сучасного кримськотатарського ворсового килима.
Випускниця курсів Зейнеп Мусаєва, яка працює килимоткалею у Музеї кримськотатарських ремесел «Коккоз», розташованого в однойменному високогірному кримському селищі Коккоз — «блакитноокий» (н.е. Соколине Бахчисарайського району) за ескізами спеціалістів Республіканського кримськотатарського музею мистецтв виткала перший за останні можливо 100-150 років.
Він розміром 160 см х 220 см.
Звісно ж, робота з відродження кримськотатарського ворсового килимарства тільки починається.
Основну роль у цій справі відіграє Республіканський кримськотатарський музей мистецтв і Кримськотатарський культурно-етнографічний центр «Коккоз».

Килим відомий не тільки у кримських татар.
Виробництво килимів існувало й існує понині в узбеків і туркменів Середньої Азії, у Закавказзі, в Україні, Ірані, Туреччині, Єгипті, Болгарії, Румунії, Молдові.
Про існування цього виду килимів згадує ще в XI ст. Махмуд Кашгарі, він пише, що «керим» — це «візерунковий чершаб» (покривало), яким покривають стіни та підлогу.

Килим виробляється шляхом затягання ниток піткання через нитки основи способом складного переплетення.
Виробляється переважно з вовни, іноді з бавовни.
Для килима характерні щілиноподібні отвори, що оточують геометричні або геометризовані візерунки.
Ці просвіти утворюються внаслідок обмотування ниткою піткання ниток основи, коли у визначених місцях нитки піткання змінюють свій напрямок на протилежний.
Іншими словами, для створення візерунка нитки піткання відповідно до форми орнаменту наближаються один до одного і, не переплітаючись, знову розходяться.
В результаті, у кожному ряду в місцях зближення ниток піткання утворюються свого роду щілини-зазори «чильтер».
Нитки піткання, що не переплітаються, через кілька проходів нитки піткання змінюють своє місце у вертикальному і діагональному напрямках, внаслідок чого по контуру візерунків утворюються східчасті прорізи заввишки 5-7 або 7-10 мм у залежності від щільності килима.
Ці прорізи, що оточують по контуру як великі, так і дрібні орнаментальні мотиви, відіграють роль дуже виразного і підкреслено графічного контуру й одночасно надають тканому полотну мереживний ефект.

Технологія виготовлення килима визначає і форми його орнаментації.
Це геометричні візерунки — ромби, трикутники тощо.
Навіть якщо в килимі використовуються рослинні, морські або інші образотворчі мотиви, вони піддаються геометризації.
На кримських килимах ми зустрічаємо переважно орнаменти у вигляді нескладних геометричних фігур.
Це свідчить про те, що килимовий орнамент не набув тут подальшого розвитку.якщо розвивався, то лише убік спрощення малюнка.
Загалом, орнаментація кримськотатарських килимів XX ст. будується на основі традиційних для килимарства минулого періоду елементів і композиційних схем.
Від старих виробів вони відрізняються лише колірною гамою (позначилася заміна природних барвників фарбами фабричного виробництва).

На початку XX ст. у Криму виробляли лише підстилкові килими, килими-намазлики, візерункові і прості повстяні килими («кечі», «кіїз»), переметні сумки ворсового плетива («ейбе» або «егбе»), торби.
їхнє виготовлення було пов'язано як із господарсько-побутовими, так і з обрядовими потребами.
Так, килими на 2-3 кімнати були частиною приданого багатої нареченої.
Звичайні розміри килимів — 1,5 х 3,5 м, 2 х 4 м., намазликів — 0,9 х 1,5 м.
 Щільність плетива була невисока, килими вироблялися на горизонтальних ткацьких верстатах.

На основі аналізу килимів, час створення яких охоплює період 1945-1990 рр., автор будує свої дослідження і висновки.
Як і в інших видах прикладного мистецтва, килимарство мало свої технічні й художні прийоми.
Вони зародилися в давнину, перевірені наступними сторіччями, і тому дуже стійкі.
Не збереглися матеріальні свідчення цього промислу, забуті назви деяких елементів, малюнки килимових візерунків.
% На початку століття потреба в ручних виробах була зменшена, і в результаті долі народу всі його культурні цінності були поширені по всьому світу.
% Тим не менш, наші жінки-майстрині килимарства навіть на засланні донесли до наших днів приклади цього винаходу.
У селі Палванташ Андижанської області Узбекистану утворився свого роду центр виробництва килимів.
Основу якого склали вихідці з Судацького району Криму.
Народи Середньої Азії, самі носії давніх традицій килимарства, безсумнівно, вплинули на творчість кримськотатарських майстринь.
Проте представлені зразки розглядаються як кримськотатарські, тому що зберігають національні риси й навички, вивезені ткалями з Криму.

Килим домотканий.
Композиція килима — сіткова, складається зі східчастих ромбів, розташованих рядами за принципом безфонового простору.
Візерункотвірні виступи утворені внаслідок самої килимної техніки плетіння.
Кожен ряд ромбів відрізняється від сусіднього характером забарвлення.
Ромби, на білому фоні яких розташовані менші за розміром бірюзові, а на них, своєю чергою, темно-рожеві ромби з виділеною невеличким прямокутником бірюзового кольору серединкою.
Вони  перемежовуються з бірюзовими ромбами, на фоні яких розташовані відповідно чорні, потім темно-рожеві, із виділенням середини бірюзовим прямокутником.
Композиція не має виділеного центру і розрахована на нескінченне продовження.
З вузьких сторін килима розташовані вузькі бордюрні смуги, виділені білою лінією, на яких витканий найпростіший візерунок «пахлава» у вигляді жовтогарячих, зелених, темно-рожевих ромбів.
Фарбування зроблене аніліновими барвниками.
На це вказують різкі тони кольорів.
Вовна пофарбована нерівномірно.

Як основний орнаментальний мотив, так і сама композиція загалом, в аналогічному або дещо зміненому варіанті, існує в багатьох народів, у тому числі в Середній Азії, Закавказзі та Ірані.
Візерунок цей поширений як у середовищі скотарських, так і осіло-землеробських племен і бере свій початок від найдавніших елементів мистецтва.
Аналогічні мотиви у вигляді східчастих ромбів використовувалися ще у кераміці енеоліту, виявленої на території Туркменії й Узбекистану.
У килимарство Криму вони були привнесені тюркськими кочовими племенами огузо-сельджуцького походження, що осіли в районі Судака, у килимах котрих ці мотиви були дуже поширені.
% Символікою елемента є земля.
% Вона пов'язана з ідеєю житла, жінки і родючого начала взагалі.
Цятки в центрі ромба (у цьому випадку — невеличкі прямокутники) могли означати насіння, ідею запліднення.
Для самих майстринь семантика мотиву невідома, він сприймається лише як декоративний знак.
За допомогою виразного колірного вирішення майстрині вдалося передати ритм і динаміку візерунка.

Килим у техніці «къибриз».
 основа бавовняна, піткання вовняне, композиція килима сіткова.
Ряд зубчатих медальйонів чергується з розміщеними поруч ромбами.
У цьому килимі основними є елементи, що у килимарстві інших тюркських народів відіграють допоміжну роль.
Зубчатий медальйон — дещо видозмінена восьмипроменева розетка, солярний символ, також один із найдавніших у мистецтві.
Ромб на фоні розетки пов'язаний, як уже було відзначено вище, з ідеєю родючості, цю ідею підтверджує і цятка-зерно в центрі фігури.
Якщо говорити про загальне значення семантики візерунка, то він, як і вище розглянутий, пов'язаний з ідеєю побажання родючості.
Але для самих творців килима композиція має лише декоративне значення.
З двох вузьких боків килима — бордюрна смуга з візерунком «пахлава» — прості ромби контрастних кольорів.
Основну увагу ткаля приділила кольористичному вирішенню килима.
На чорному тлі килима ефектно виділяються темно-рожеві й бірюзово-сірі розетки й ланцюжки ромбів у білій обвідці.
Самі ромби кількох кольорів, підібраних за контрастним звучанням.
Декоративність килима підкреслюється чітким ритмом, виразністю елементів.

Килим домотканий, основа бавовняна, піткання вовняна.
Композиція аналогічна килиму, що розглядався вище, але дещо видозмінена.
Замість ланцюжка ромбів уздовж усього поля килима тягнеться ланцюжок шестикутників.
Збережено принцип контрастного малюнка.

Обидві вищеописані композиції зустрічаються в килимарстві скотарських племен Ірану, Закавказзя, Середньої Азії.
У мистецтві Криму вони відображають те нашарування, яке було внесено асимільованими тут скотарськими племенами.

Килим домотканий, основа бавовняна, піткання вовняне.
Малюнок його типовий для Судацького району.
Композиція килима сіткова.
В основі її — ланцюжки з шестикутників і ромбів, усередині яких — дрібніші візерунки.
На чорному тлі шестикутників — складні фігури у вигляді дрібних шестикутників із гачкоподібними завитками, що відходять від них.
У центрі шестикутника — знак 5.
 На тлі ромбів — геометрична фігура з завитками рогів.
З двох вузьких сторін килима — бордюрна смуга, на тлі якої в ряд розташовані знаки 5.
Вони відомі серед ткаль під назвою «арслан агьизи» («паща лева»).

Цей малюнок несе в собі широку інформацію.
Його композиція, як і окремі елементи, являє собою гранично спрощений малюнок туркменських йомудських килимів.
Шестикутник із гачкоподібними елементами — не що інше, як основний медальйон йомудських ворсових килимів.
А геометрична фігура в центрі ромба — класичний у мистецтві скотарських племен елемент, що складається з ромба, який закінчується завитками рогів барана.
Гачкоподібні елементи відомі як «тирнакъ».
Це  пазурі птаха, один із тотемів туркменського племені.
Семантика знака 5 пов'язана з ідеєю проточної води.
Малюнок килима цікавий насамперед із погляду етногенетичних процесів.
Його збереження в кримському килимарстві свідчить про те, що в Криму асимілювалися туркменські племена йомудів, які входили до складу сельджуцького племінного об'єднання.
Судячи з того, що візерунок йомудського килима розвивався у бік спрощення, декоративної інтерпретації, переосмислення давнього значення племінного знака, можна зробити висновок, що традиції туркменських килимових малюнків у Криму поступово слабшали.

Основну увагу майстриня приділила декоративному вирішенню килима.
На темному фоні елементи орнаменту сприймаються як виразні графічні знаки, виділені контрастним кольором.
Cвітлі елементи завжди розташовані на темному тлі й навпаки, темні — на світлому.
Це надає всьому малюнку чіткості, промовистості, графічності.
Сама сіткова композиція підкреслена жовтою контурною лінією.

Килим «Тарахли»(«тарах» — гребінь, тризубець), домотканий, основа бавовняна, піткання вовняне.
Тут вже інший принцип композиції, що будується на чергуванні смуг.
У килимарстві цей тип композиції вважається найбільш архаїчним.
Він зберігся в таких видах безворсових килимів, як палас; у килимах, для яких більшою мірою характерний сітково-медальйонний тип композиції, зустрічається рідше.
Рапорт килима складається з двох варіантів смуг.
На одній, ширшій, йде чергування ромбів з елементами «тарах».
 по центру килима розташовуються спарені елементи «тарах» у результаті зшивання двох вузьких полотнищ килима.
Вище зазначалося, що цей елемент був одним із найважливіших у кримськотатарській національній символіці, оскільки був тамгою (родовим знаком) Чингізидів.
Їхніми спадкоємцями були Гіреї, правителі династії кримськотатарських ханів.
Вужча смуга декорована візерунком «пахлава» і супроводжується неорнаментованими додатковими смугами, виділеними лише контурною лінією.
Важко говорити про загальне символічне значення малюнка.
Tкаля просто скомпонувала знакові, значущі, в її уявленні, мотиви орнаменту.
Загалом, композиція килима сприймається як геометричний малюнок.
Використовуючи п'ять кольорів — малиновий, бірюзовий, бузковий, вохристий, чорний (у фоні), ткаля домагається виразного колірного ефекту.

«Намазлик» (килимок для молитви) домотканий, виконаний у паласній техніці плетіння.
Основа бавовняна, піткання вовняне.
Основні елементи орнаменту — «тарах» і «арслан агьизи».
Композиція смугами, на темно-сірому полі килима — чергування широкої смуги з тріадою елементів «тарах»—«арслан агьизи»—«тарах» із двома неорнаментованими кольоровими смугами, виділеними строкатими контурними лініями.
Елементи орнаменту — одноколірні, великі, чіткі, лаконічні.
Основні кольори килима — темно-сірий (фон), бірюзовий, темно-рожевий.

Сама композиція килима ніяк не пов'язана з характерними композиціями килимів-намазликів.
Їхньою неодмінною умовою яких було зображення міхрабної ніші.
Мабуть, суворе дотримування основних елементів композиції намазликів згодом перестало бути обов'язковим у середовищі кримських татар.
сам малюнок намазликів дуже змінився в нашаруваннях часу, проте виготовлення цього виду культового виробу все ж збереглося, від звичайних килимів і паласів цей намазлик відрізняється лише меншими розмірами, пристосованими до розмірів розпластаної в процесі моління фігури людини.

Намазлик домотканий, виконаний у паласній техніці плетіння.
Основа бавовняна, піткання вовняне.
Основний елемент орнаменту — «тарах».

В цьому килимі розташовані по центру композиції великі спарені елементи «тарах» із тризубцями, що відходять урізнобіч, чітко і недвозначно формують силует міхрабної ніші, котра широкою смугою тягнеться уздовж усього килима.
Але найбільш виразна деталь малюнка вказує на те, що перед нами килимок для моління — це маленький чорний трикутник у середині верхньої смуги намазлика.
Цей трикутник покликаний зазначити те місце, куди повинен схилити голову той, хто молиться.
Такий принцип із зазначенням місця схиляння голови, а також рук, нерідко використовувався в намазликах, створених саме в народному середовищі, як у Середній Азії, так і в Закавказзі.
Форма трикутника мала і магічне значення — це був амулет, що захищав від темних сил.
Це цікавий факт збереження символу на культовому виробі, що належав ісламській релігії.
Не випадково і те, що смуга, на якій розташований трикутник, єдина у всій композиції виділена зеленим кольором.
Зелений колір, колір ісламу, мав підкреслювати сакральний характер виробу.
Килим становить інтерес передусім з погляду етнографії, як свідчення збереження в народному середовищі культового ритуалу моління.
Його декоративні якості гранично скромні, добір кольорів, де основну роль відіграє поєднання малинового з жовтогарячим, був, очевидно, продиктований наявністю барвників.
Не всі розглянуті зразки рівноцінні з художньої точки зору.
але, маючи історичний, етнографічний інтерес, вони дозволяють простежити й виявити характерні риси кримськотатарських килимів.

Отже, ми бачимо, що малюнок килимів зберіг дуже спрощені елементи й мотиви орнаменту, характерні для килимового мистецтва скотарських племен, які було привнесено разом з міграційними хвилями огузо-сельджуцьких племен.
Всі елементи килимового декору вирізняє архаїчність форм,на ці факти вказує поширення аналогічних елементів у килимах туркменів, узбеків, киргизів, азербайджанців, чиє історичне минуле також було пов'язано з огузо-сельджуцькими племенами.
Малюнок має строго геометричний характер, кожен елемент орнаменту мав первісно символічне значення, утрачене згодом, і перетворився в декоративний знак, що має значення добробуту.

Колорит розмаїтий, кількість кольорів досягає семи-восьми — різноманітні відтінки бірюзових, малинових кольорів.
Такі кольори нехарактерні для традиційного кримськотатарського ткацтва.
%Від покоління до покоління використовувалися лише природні барвники, що не давали таких відштовхуючих, різких тонів.
Через застосування аніліну колорит дуже яскравий, колір втрачає свою глибину і чистоту.
Контури елементів не виражені, виділення їх здійснюється завдяки кольору, контрастного фону, на якому він розташований.
Вузькі кайми орнаментовані дуже лаконічно.

З 1990-х рр. у Криму розробляється програма відновлення технічних і художніх прийомів виготовлення килимів.
З ініціативи Ліги кримськотатарських жінок, за сприяння Фонду Каунтерпарт Консорціум (Німеччина) у м. Судак було створено центр килимарства.
Керівниками цієї програми були Ф. Асанова (нині науковий співробітник РКММ), потім — М. Чурлу.
Її реалізація очалася в 1994-1995 рр.
У Новоросійську був виявлений єдиний збережений кримськотатарський верстат для ткання килимів.
Його перевезли до Криму та на основі його конструкції зібрали ще 45 подібних верстатів.
Так були створені передумови для відродження в Криму килимового промислу.
Сьогодні традиційний килим є предметом пильного вивчення, залучення іноземних інвестицій.
А застосування унікальної в Україні технології фарбування ниток натуральними барвниками ставить кримські килими в один ряд із виробами визнаних центрів килимарства за рубежем.

Тепер виробництвом килимів займаються в багатьох районах Криму.
Організована в 1994 р. експедиція східним Кримом під керівництвом М. Чурлу, зафіксувала численні матеріали, які підтверджують процес відродження і розвитку цього промислу.

Також в альбомі представлено килими майстрині Ніяри Решатової з Роздольненського району (1997 р.).
 Решатова використовує різні види пряжі — вовну, синтетику, бавовну, пофарбовані аніліновими барвниками.
Фантазія майстрині здається невичерпною у доборі композицій.
Вони будуються на обіграванні й чергуванні найпростіших геометричних форм.
Традиційний мотив «тарах», ламані лінії, смуги, орнаментовані парними трикутниками, укладаються в ритмічно повторюваний рапорт.
Лаконізм і виразність малюнка надають навіть невеликим килимовим виробам Решатової яскраво виражену монументальність.
У колориті переважають світлі, вохро-золотисті кольори з додаваннями білого, коричневого, жовтогарячого, буро-зеленого.

Килими Гульнари Абдувелієвої й Сундус Батирової з Роздольненського району (1997 р., 1998 р.) вирізняються своєрідністю композиційного вирішення.
% Вони використовують традиційні орнаментальні мотиви, контрастні поєднання кольорів.
Намазлик Г. Абдувелієвої поряд із традиційною міхрабною нішею, що закінчується малюнком рогів, має нижню широку кайму.
На чорному тлі міхрабної ніші чітко виділяється ряд елементів, що чергуються — східчастий ромб, шестикутні медальйони, стилізовані восьмипроменеві розетки.
Орнамент килима С. Батирової оснований на трансформованих медальйонах із кігтеподібними елементами, що сприймаються як своєрідні декоративні елементи.

Експедиція відзначила килимові вироби майстрині Бахчисарайського району Васфіє Зейтуллаєвої (1997 р.).
Тут також у стандартних композиціях (медальйони, розташовані рядами) обігруються традиційні мотиви — східчасті й зубцюваті ромби, невеличкі медальйони зі знаками 5, елемент «тарах».

Намазлики майстринь Аліме Чауш (м. Кєзлєв) і Сабріє Еюпової (Сакський район) мають сталу в кримськотатарському килимарстві композицію, але використання різноманітних орнаментальних мотивів і колірних поєднань дозволяє створювати щоразу неповторні варіанти.

Поряд із традиційними килимами для настилання великого поширення набуває продукція малих форм.
Це килимові подушки, валики («ястикъ»), покривала на крісла («къолтукъ ортюси»).

Аналіз сучасних кримськотатарських килимів свідчить про те, що майстрині загалом спираються на традиції та досягнення ткацького мистецтва минулого.
В орнаменті застосовують геометричні малюнки, тамги, солярні й астральні знаки.
У колориті намагаються позбутися різких, яскравих поєднань кольорів і максимально наблизитися до м'яких, пастельних тонів старих виробів.
Найкращі зразки сучасного килимарства — це вірність традиціям і пошуки власного творчого почерку.

До створення ескізів для килимових виробів сьогодні звертаються кримськотатарські професійні художники.
Восени 1996 р. у Акмесджиті відбулася перша виставка кримськотатарських килимів.
Багато з них були виткані за ескізами Мамута Чурлу.
Ці килими мають традиційну для кримськотатарського ткацтва орнаментацію, але переосмислену і самобутньо трактовану художником.
Колорит їх оснований на поєднанні ніжних тонів — жовтий, бежевий, ясно-зелений, сірий, рожевий, ясно-червоний.

Мамут Чурлу займається вивченням кримськотатарського килимарства давно і цілеспрямовано.
Ще живучи в Узбекистані, він багато сил віддавав дослідженню і збиранню матеріалів про кримськотатарські килими, вироблені у районах Узбекистану, а також вивченню середньоазіатського народного декоративно-прикладного мистецтва.
У 1983 р. Мамут Чурлу взяв участь у Міжнародному симпозіумі (м.Баку) і виступив з доповіддю «Ворсові килими Ферганської долини сьогодні».
У 1987 р. відкрив існування виробництва кримськотатарських килимів у селі Палванташ Андижанської області.
У 1987 р. виступив із доповіддю «Деякі особливості сучасних народних килимових виробів Туркменії, Узбекистану та Киргизії» на Міжнародному симпозіумі з килимарства в м. Ленінграді.
У 1988 р. Мамут Чурлу організував експедицію зі збирання матеріалів стосовно кримськотатарських килимів у Палванташі, Маргилані, Кіргилі (Узбекистан). 

Його дослідницька діяльність продовжується й у Криму.
У 1994 р. Чурлу керує експедицією Кримськотатарської національної галереї з виявлення кримськотатарських килимів.
У 1995 р. він оприлюднив дослідження «Кримськотатарський килим».
Мамут Чурлу зібрав унікальну колекцію кримськотатарських текстильних виробів.
Вони  не раз експонувалися в Москві, Києві, Сімферополі, Феодосії, і викликали великий інтерес глядачів.
У 90-х роках він брав участь у програмі відродження кримськотатарського народного ткацтва килимів, фінансованого фондом Каунтерпарт Консорціум.
У 1996 р. Мамут Чурлу очолював Проєкт відродження ткацтва кримськотатарських килимів.
На основі вивчення орнаменту кримськотатарських текстильних виробів художник випустив у світ посібник для дітей «Декоративне малювання й аплікація за мотивами кримськотатарського орнаменту».
Він розробив також систему технічних шаблонів для майстрів килимного ткацтва.
Значення цього посібника важко переоцінити.
Варто відзначити, що видання такого роду почато вперше, дотепер не існувало книги або альбому, що наочно знайомили б читачів і глядачів із досягненнями кримськотатарського народного декоративно-прикладного мистецтва.
Цінність посібника в тому, що зібраний матеріал підготовлений для практичного застосування, спектр якого може бути дуже широким.
Посібник прилучає кримських дітлахів до світу кримськотатарської культури, що має багатовікові традиції.
Матеріали таблиць, результати практичної роботи з дітьми можуть стати експонатами численних тимчасових і постійних виставок.
Вони допоможуть відтворити втрачене за останнє сторіччя візуальне середовище, що оточувало з народження кожного кримського татарина (кожна татарська оселя була наповнена предметами ткацтва і вишивки).
Орнаментальні матеріали, зібрані в посібнику, стануть неоціненною підмогою в роботі численних гуртків декоративного малювання, вишивки і ткацтва, можуть бути використані під час створення декоративного оформлення одягу, оформлення інтер'єрів у народному стилі, а також застосовані в сценографії й графічному оформленні дитячої й дорослої друкарської продукції.

Посібник складається з двох частин.
У першій частині міститься вступна стаття Мамута Чурлу і методичну розробку Тетяни Саркедонової.
У вступі наведено історичні, етнографічні відомості й подано художньо-методичні рекомендації.
Мамут Чурлу пропонує систему елементів орнаментів і орнаментальних схем, за допомогою котрих кожен може створити свій, новий варіант малюнка.
Ця система відображає принципи, за якими створювалися варіанти візерунків у народному мистецтві кримських татар.
Основний зміст брошури — методика роботи з орнаментами для працівників дитячих садків, написана досвідченим методистом Інституту вдосконалення вчителів м. Сімферополя Т. Саркедовою.
Друга частина посібника — це 42 кольорові й чорно-білі таблиці орнаментів кримськотатарських вишивок і килимів, видрукованих на окремих аркушах великого формату.

У процесі створення оригіналів таблиць упорядник посібника Мамут Чурлу виконав роботу, що тривала протягом шести років.
Вона складалася з трудомісткого процесу збирання матеріалу, для чого були проведені власні експедиції.
Внаслідок були зняті на фотоплівку слайди десятків кримськотатарських килимів, замальовано сотні експонатів кримськотатарських вишивок із фондів музеїв Москви, Санкт-Петербурга, Берліна, Ялти, Бахчисарая, приватних колекцій у Криму й у кримськотатарської діаспори в Туреччині.
Були знайдені довоєнні друкарські дослідження на цю тему, важкодоступні для широкого користування ще на початку 1990-х років.

У галузі традиційного ручного ткацтва працює нині Арзи Усеїнова (Патель), (1975 р. народження), випускниця Республіканського художнього училища ім.
П. Бенькова, дочка відомих художників А. Усеїнова і 3. Трасинової.
Вона є автором серії килимів і намазликів, виконаних за мотивами кримськотатарського орнаменту.

У сучасному декоративно-прикладному мистецтві набули розвитку і нетрадиційні для кримських татар види ткацтва і текстилю — гобелен, макраме.

Майстром гобелена є Мамут Чурлу.
Художнім текстилем Чурлу займається з 70-х років.
Серія гобеленів «Пори року», «Народження води» виконані для профілакторію Кадамджайського сурм'яного комбінату (1982 р.).
Об'ємна текстильна пластика «Чарх — круговерть Всесвіту» прикрашає зал зустрічей Ташкентського будинку молоді (1987 р.), там же знаходиться гобеленовий триптих «Збережемо планету» (1987 р.).

Для гобеленної творчості Чурлу характерні постійний пошук і оновлення матеріалів, техніки, тематики, розмірів виробів.
Якщо перші його твори були виконані в традиційній техніці гладкого ткання («Бахор», 1979 р.), то згодом художник частіше експериментує з формою і змістом, створюючи об'ємні текстильні композиції («Гранат», «Ферганський натюрморт», 1987 р.).
Чурлу першим і єдиним з узбекистанських майстрів звернувся до такого традиційного для народного мистецтва киргизів матеріалу, як чий (вид очерету, із якого сплітали циновки).
Віе створив «серію виразних і мальовничо-тонких станкових творів на теми символіко-алегоричного звучання», часом із використанням соціальних мотивів.
Своєрідність творчого підходу до технології плетіння проявилося у використанні Чурлу замість очерету звичайних тонких дерев'яних паличок, обв'язаних кенафом.
Так виникла серія станкових робіт — композиція «Чайдиш» (1986 р.) та ін.
У цій техніці художник створив чимало сюжетних робіт, стилізоване трактування яких підкреслює їхній декоративно-прикладний характер.

Як матеріал Чурлу використовує і кенаф — грубу пряжу рослинного походження, створюючи з нього мальовничі об'ємно-пластичні композиції монументального звучання.
також невеличкі вироби, що з успіхом можна використовувати в побуті — плетені шкатулки, вази, підставки для продуктів.
Експерименти з матеріалом — поєднання техніки джульхирсів (довговорсові узбецькі килими) із плетінням — дало несподівані мальовничо-пластичні й образно-емоційні результати в композиції «Галявина».
Вона  експонувалася на Всесоюзній виставці 1980 р., що проходила в Ташкенті.

У деяких роботах Чурлу простежується «чіткий зв'язок із народною вишивкою з багатою і соковитою колірною гамою, сюзане, з їхнім урочистим і святковим ритмом орнаментів — «Літо», «Бельбаг», «Тумор», «Птах лелека» (1980 р.).

Оцінюючи узбекистанський період творчості художника, А. Хакімов писав: «На фоні загально-статичного стану в узбецькому гобелені творчість Мамута Чурлу має вигляд найбільш динамічної та перспективної».

Працюючи в Криму, Чурлу поряд із килимовими творами, створює декоративні композиції в техніці вишивки, аплікації.
Вона вирізняються графічністю малюнка, звучністю контрастних колірних поєднань («Три птахи», 1999 р.; «Дувалар-алсу», 1999 р.).

Відкриття Чурлу, зроблені у сфері класичних технологій і нетрадиційних матеріалів, продовжує його учень В'ячеслав Усеїнов.
Його твори можна розділити на дві групи — гобелени, виконані в традиційній техніці гладкого ткання й об'ємні композиції, у яких трансформована технологія плетення.

Гобелени Усеїнова — це абстрактні або фігуративні композиції, кожна з яких — свого роду, філософська сюїта.
Вони вирізняються не тільки урівноваженими колористичними характеристиками, а й заданістю теми для роздумів.
Майже медитативним настроєм вирізняється «Зріз п'ятнадцятого каменю Саду Реан-Зі» (1995 р.), дивлячись на який глядач вирушає блукати лабіринтом.

В іншій групі своїх текстильних композицій В'ячеслав використовує найрізноманітніші матеріали — шовк, вовна, синтетичні нитки, джут, що намотуються на труби, або навіть на каркас металевого стільця («Партитура світла і тіні», 1996 р.; «Насічки призахідного сонця», 1995 р.; «Імперія знаків», 1992 р.; «Об'ємна композиція», 1997 р.).
Ці твори відзначаються нестандартністю форми й розмаїттям колористичного вирішення.
Тут кожний колір подається в контрастному порівнянні з сусіднім.
У деяких текстильних композиціях Усеїнов використовує клаптеву техніку «курок» — «Засклений пейзаж» (1998 р.), «Що це» (1999 р.).

### 3.5. КЕРАМІКА

Кримські татари розділили долю депортованих народів, позбавлених можливості жити й творити на своїй землі.
З вигнанням кримських татар із Криму зникли матеріальні та художні цінності народу, створювані віками, обірвалися традиції та навички стародавніх ремесел.
Кримськотатарська кераміка не досягла таких висот досконалості, як метал, але вона широко використовувалася в побуті, була незамінна в деяких галузях сільського господарства.

На сьогоднішні судити про кримськотатарське керамічне мистецтво минулого ми можемо лише за кількома збереженими в музеях і приватних колекціях зразками.
А  для фахового висвітлення теми змушені звернутися до результатів археологічних досліджень.

Ще з давніх часів кераміка відігравала велику роль у житті людей, які населяли кримський півострів.
Виникнувши як галузь утилітарного значення, вона поступово набувала й естетичного значення.
Посуд ставав прикрасою інтер'єрів багатих осель; декоративна кераміка, зокрема кахлі — з простого виразного засобу архітектури виростали в монументальне мистецтво.

У 1926 році на узбережжі між Феодосією та Алуштою у давніх кримськотатарських поселеннях було проведено широку археологічну розвідку, якою керував М.С. Барсамов.
У різних пунктах були виявлені гончарні печі VIII-IX ст. (у Капсихорі, н. село Рибальське).
А. Якобсон виявив понад двадцять гончарних печей VIII-IX ст. біля Чобан-Куле (Башта-Чабана).
У 1957 році він відкрив дві гончарні печі в Канакській балці (село Ускут).
Тут же, у Канакській балці, кримською експедицією Інституту археології АН СРСР під керівництвом М.А. Фронджуло в 1961-62 р. були знайдені ще три гончарні печі.
Печі облаштовували на схилах пагорбів, на берегах річок з урахуванням великих відкладень глини доброї якості.

На прикладі печі, виявленої в Чобан-Куле, можна відновити образ і конструкцію кримських гончарних печей.
Піч мала один топковий подовжній канал завширшки в 1,15 м, довжину каналу встановити не вдалося.
Під топкою біля західної стінки простежується натяг у 2 м, біля південної стінки він зберігся заввишки 0,80 м.
 З топки жар надходив бічними каналами у випалювальну камеру.
Збережена довжина каналу в 1 м, починається на висоті 0,40 м від нижньої частини топки й підіймається під кутом у 40°.
Ширина каналу (0,30-0,35 м) на західному кінці каналу звужується (0,20 м).
Піч споруджена із цегли-сирцю (0,50-0,20 м при товщині 12-15 см).
Під час зачищення нижньої частини топки в шарі попелу й обпаленої глини були знайдені уламки гладкостінних круглодонних амфор VIII—IX ст.
В ямі містилося понад 100 бракованих амфор.

Серед іншої кераміки, виявленої в тій же ямі, можна виділити кілька ранньосередньовічних фрагментів.
Це пласкі і гребеневі черепиці, уламки вінець, стінок і ніжок невеличких і відносно більших піфосів.
Знайдено фрагмент ручної фляги з горлом і ручками, уламок бокової (опуклої) частини фляги, прикрашеної по краю дужками або гірляндами, написаними червоною фарбою.
Виявлено вінце великого глечика з уламком плоскої ручки з пальцевим вдавленням і уламки нижніх частин плоскодонних червоноглиняних посудин.
Якобсон пише, що з ремісничих центрів, таких як Чобан-Куле, амфори вивозили не лише в прибережні селища, а й далеко за межі Криму.
Вони поширювалися серед тюркських племен, споріднених із кримськими татарами.(А.Я. Якобсон. Середньовічні гончарні печі в районі Судака).

Різноманітна мальована кераміка, виявлена під час розкопок гончарної печі в Канакській балці, дає можливість порушити питання про вивезення продукції кримських гончарів у різноманітні райони Південно-Східної Європи (На Дон і Північний Кавказ), де також у похованнях виявлено аналогічну кераміку.

Масове виробництво амфор VIII—IX ст. було пов'язане з розквітом середньовічного виноградарства й виноробства в південно-східному Криму.
Треба гадати, що амфори в цей час, як і в античну епоху, використовували переважно як тару для вина, і в такому вигляді вони розходилися разом із товаром морськими й річковими шляхами.

У XIV-XV ст. на півострові розвивається виробництво місцевого посуду.
Вона  зберігає вірність візантійській традиції, хоча все більш відчутними стають зіткнення з декоративним мистецтвом Сходу.

Одним із центрів керамічного виробництва Криму цього часу був і Алустон (н.Алушта).
Тут у 1992 році під час розкопок Генуезької вежі Орта-Куле (Середня Вежа) серед великої кількості фрагментів кераміки виявлено дві тарелі.
Вони являють собою високохудожні твори, позначені складністю й вишуканістю малюнка, насичені деталями.
У цілому, це вироби, що мають парадний характер, сини виготовлений з червоної глини.
Обидві тарелі червоноглиняні, на кільцевому піддоні, з поліхромною поливою по білому ангобу.
Панівний колорит знайдених фрагментів і виробів — жовтий, коричневий.
Ці кольори будуть характерними згодом і для кримськотатарської кераміки.

Серед кераміки, виявленої на розкопках Алустона, часто зустрічаються вироби з зображенням птахів і тварин.
Аналогічні малюнки з пташиними фігурами можна зустріти на кераміці з м. Ізнік (колишня Нікея, Туреччина).
Ця ранньоосманська кераміка має назву «Мілетські вироби».
(Ф. Зарре. Кераміка ісламських часів із Мілета).
Птахи на цих виробах зображені в польоті, сидячи у гнізді, серед виноградних фон, сидячи одне навпроти одного.
Цей стиль різниться від зображень пташиних фігур на візантійській кераміці XIII і XIV ст.
Кримська кераміка відрізняється від візантійської й за кольором (Д. Талбот Райс. Візантійська кераміка).
До речі, на вишивках кримськотатарських майстрів XVIII—XIX ст., привезених експедицією РКММ з Добруджі, також у великій кількості зображені птахи.
Зображення птахів зустрічаються і у кримськотатарській торевтиці (у фондах РКММ зберігаються глечики, на поверхні яких вигравіювані силуети птахів і риб).

Символом безсмертя й воскресіння вважався павич.
 це був улюблений персонаж у середньовічному мистецтві як Візантії, так і Близького Сходу.
Тарелі з зображенням павича з Херсонеса (Сари-Кермен) утворили вузьколокальну групу художньої кераміки.
На всіх тарелях птахи-павичі повернені вліво, у них вузький і короткий тулуб.
Вони із величеньким черевцем, голова на короткій шиї з чубчиком (почесним знаком), дуже розвинуте нижнє оперення (декоровано здебільшого смугами або плетінкою); верхнє оперення у вигляді трьох 5-подібно вигнутих стрічок із завитками на кінці, як хвости барсів.
Забарвлення всіх частин зображення побудоване на чергуванні зеленого і коричневого.

Слід також відзначити, що результати досліджень 1984-1994 рр. залишків керамічного виробництва, виявленого на території фортеці Алустон, дозволяють зробити таке припущення.
У Північній частині городища в другій половині XIV ст. функціонувала майстерня з виробництва поливної кераміки з орнаментом «сграффіто», що спеціалізувалася переважно на випуску посудин відкритих форм.
Працював у ній один майстер, можливо, з невеликою кількістю помічників або учнів.
Людина ця була, швидше за все, приїжджою, яка вирішила налагодити виготовлення поливної кераміки в місті, де раніше цим ніхто не займався.
Майстер був добре обізнаний із традиціями керамічного виробництва і прибув з якогось центру такого виробництва.
Продукція майстра купувалася населенням із сусідніх населених пунктів, про що можуть засвідчити знахідки з Фуни (село Демирджі) і Ай-Тодора.

Виготовлення художньої поливної кераміки належить до розряду міських ремесел.
Сам факт появи такого виробництва засвідчує прогрес у розвитку Алустона як міського центру в другій половині XIV ст.

Одним із середньовічних кримських центрів виробництва кераміки була Кафа (Кєфє).
Поливна кераміка з Кафи і Солхата (Старий Крим), вироблювана тут, являє собою знайдені раніше глибокі чаші-полумиски або піали.
Декор виконаний товстими, врізними лініями, що утворюють основний малюнок, із ним контрастують порівняно тонкі лінії орнаментального заповнення.
Не менш характерне та яскраве поліхромне забарвлення (зелене, коричневе й жовте).
Задля здешевлення продукції поливні вироби часто залишали без малюнка — монохромними.
 зате широко застосовувався виїмчастий фон.
Він створював на внутрішній поверхні чаші або тареля не тільки додатковий, теплий коричневий тон (глазур у відповідних місцях лягала безпосередньо на черепок, а не на ангоб, що використовували для поглиблення фону), але і рельєфність малюнка, здебільшого орнаментального.
Така поливна кераміка XIV і XV ст. із Солхата і Кафи.
До речі, вона дуже близька до художньої кераміки із Західного Причорномор'я, заселеного спорідненими з кримцями тюркськими племенами — у Румунії й Болгарії.(Е.Р. Штерн Феодосія і її кераміка).

У 1980 році на північному заході околиці Феодосії в заплаві ріки Байбуга була розкопана частина поселення золотоординського часу.
Керамічний матеріал досліджуваної пам'ятки ділиться на кілька видів: кухонна і столова неполивна кераміка, червоноглиняна кераміка, покрита прозорою поливою, свічники і світильники.
Усього на досліджуваній ділянці поселення знайдено 8 цілих і 72 фрагменти червоноглиняних поливних посудин.
Крім того, у керамічному матеріалі з Західного помешкання садиби А знаходиться фрагмент глиняної посудини, покритої зеленою поливою — дрібний фрагмент стінки червоноглиняної посудини з люстровим розписом.

Поливні червоноглиняні посудини представлено кількома формами:
амфори, тарілки й полумиски, піали з орнаментом сграффіто тонкою і товстою лініями, покриті прозорою глазур'ю по ангобу, свічник і світильник — каганець.
Також серед кераміки поселення були знайдені невеличкі фрагменти шийок поливних глечиків із ручками.
Їхня верхня частина  кріпилася до середини високого горла.
Полива була нанесена на ангоб, горло прикрашалося врізними лініями.
Це посудини, близькі до типу одноручних глечиків, що виготовлялися в Азаці (нині м. Азов).

Дуже цікава знахідка донця монохромної миски з зеленою поливою, декорованої фігурами зі спіралеподібних завитків і прямих ліній (збереглася частина донця).
Цей мотив застосовується в декорі монохромних полумисків з Азова.
За формою подібні полумиски є широко поширеним типом червоноглиняного поливного посуду, вони зустрічаються в шарах Азова золотоординського часу.
Подібні полумиски широко представлені в кераміці місцевого виробництва, зокрема у Кафі.
Там вони, переважно, є поліхромними з підглазурним орнаментом сграффіто.

Цікавий фрагмент полумиски з підглазурним розписом ангобом, полива прозора, зелена.
Орнамент збереженої стінки являє собою два ряди однаково спрямованих, злегка вигнутих «крапель», нанесених білим ангобом.
Ангобний розпис виконаний густим розчином, що надає не тільки зорову опуклість орнаменту, а й легку рельєфність поверхні посудини.

Орнамент у вигляді вигнутих крапель широко відомий у декорі кашинних полумисків і блюд.
На них ці елементи малюнка виконані так само в легкому рельєфі.
Посудини з кашина могли надходити в Крим із кінця XIII до кінця XIV ст. у період тісних контактів із містами Поволжя й середньоазіатських центрів, зокрема із Сарая і Хорезма.

Серед посудин відкритих форм, знайдених на поселенні, крім тарілок і полумисків з орнаментом сграффіто і монохромних, виділяються чаші у формі піал на низькому або високому піддоні, зі сферичними стінками й тонким прямим або злегка відігнутим вінцем.
Вони покриті глазур'ю жовтого й зеленого кольорів по ангобованій поверхні й жовтому кольорі, нанесеної без ангоба, із підглазурного підфарбування марганцем по ангобованій поверхні.
Посудини цієї форми й орнаментації знайдені в шарах XIV — 1 половини XV ст. у ряді пам'яток Криму, у матеріалі золотоординського Азова, городищ Поволжя.

Аналіз керамічного матеріалу поселення біля р. Байбуга (Кєфє) дає підстави вважати його унікальним серед досліджуваних і опублікованих пам'яток Криму.
Весь керамічний комплекс знаходить аналогії у виробництві Азова золотоординського часу і городищ, що дозволяє датувати комплекс у цілому другою половиною-кінцем XIV ст.
Деякі відмінності декору, переважно поливної кераміки сграффіто, від азовських і поволзьких аналогій і, навпаки, схожість орнаментації з керамікою кримських центрів, зокрема Кафи, дозволяє говорити про місцеве, кримське її виробництво.
На думку Айбабіної, центром цим був Солхат (Старий Крим), розташований у безпосередній близькості від поселення.

Керамічні вироби кримського виготовлення можна зустріти в матеріалах розкопок Азака (н. Азов).
Частка імпорту в поливній кераміці Азака складає в середньому 50-60%.
 Кримські вироби представлені продукцією міст Південно-Східного Криму (Судак, Солхат, Кафа).
Формувальні маси дуже пластичні, без помітних піщанистих домішок, із природною домішкою вапна.
Випалювання суцільне, сіро-коричневе.
Видовий асортимент дуже різноманітний: чаші, тарілки, блюда, світильники, глечики з ручкою, глечики зі штампованим орнаментом, посудини горщики з петлястими ручками тощо.

За свідченнями середньовічного турецького енциклопедиста Е. Челебі, який відвідав Балаклаву в 1664 р., у середині XVII ст. населення було переважно татарським (тюркомовним).
У 1992-1997 р. на території Кадикоя у ході археологічних досліджень були виявлені фрагменти поливної кераміки.
У них представлені поливні чаші (піали), полумиски, тарілки (блюда), глечики і кумгани.
Вироби оформлені монохромним покриттям, поливою жовтого, коричневого, різноманітних відтінків зеленого кольорів, часто рябуваті від домішок окисів марганцю.
Комплекс господарських ям середньовічних об'єктів цієї території представлений матеріалами XIV-першої чверті XVIII ст.
Безпосередньо знахідки зразків бракованої кераміки, пічного приполу — трирогових підставок, що застосовувалися під час випалювання поливного посуду, склоподібних шлаків темно-зеленого кольору свідчать про місцеве виробництво кераміки.
Наприкінці XIX-початку XX ст. керамічне виробництво Балаклави було зосереджене у верхів'ях Балаклавської бухти.

Керамічне мистецтво кримських татар, увібравши в себе кращі досягнення гончарного виробництва суміжних країн, зазнавши на собі впливу іноземних культур, збагачене місцевим колоритом, традиціями та власним світосприйняттям, як й інші види декоративно-прикладного мистецтва, пройшло етапи злетів і занепаду.
На початку XX ст. було зроблено спробу відродити керамічний промисел у вигляді артілей, ремісничих цехів, але політичні, економічні зміни в житті кримських татар призвели до втрати художньо-утилітарних цінностей кераміки.

Керамічні вироби, що зберігаються у фондах Республіканського кримськотатарського музею мистецтв і Сімферопольского художнього музею, становлять інтерес швидше як історичні матеріальні зразки, ніж художні.
Це масова продукція артілей, яка відобразила стиль, напрямок, що існували у радянському мистецтві 20-30-х рр.
У той час декоративне оформлення виробів нерідко зводилося до копіювання сцен із навколишньої дійсності та комуністичної символіки.

Ваза «Бахчисарай», продукція артілі «Іллері» («Вперед») — яскравий зразок «конструктивізму», що знайшов відображення не тільки в образотворчому мистецтві, а й у предметах декоративно-прикладного характеру.
% Геометричні форми посудини являють собою квітковий орнамент, що нагадує візерунки кримськотатарських вишивок
Aрхітектурні мотиви Бахчисарайського палацу, вдавлені контури розпису — усе це данина часу.

Наповнення ринку посудом промислового виробництва, відсутність попиту на вироби гончарів неминуче вели до згасання цього виду ремесла.
Протягом наступних років традиції кримськотатарського гончарства знаходилися в забутті.
Професійні майстри-керамісти, які з'явилися з кінця 1970-х рр. за межами Криму, виховувалися на інших культурних традиціях.
Перед художниками, які повернулися в Крим, стоїть непросте завдання: відродити традиції забутого ремесла.

Творчість відомого художника Мамута Чурлу вражає своєю багатогранністю і розмаїттям.
Кераміка — ще одна галузь творчих інтересів художника.
У своїх роботах М. Чурлу обігрує популярні мотиви народного мистецтва — глечик, кипарис, виноградна лоза або гроно.
Ці зображення часто зустрічаються в кримськотатарських виробах з металу, каменю, а також у традиційному ткацтві.
Декоративні тарілки М. Чурлу приваблюють скомпонованістю форми й орнаменту, плавним ритмом ліній, що складаються то в рослинний візерунок, то в архітектурний пейзаж, то в арабську в'язь.
Своєю гамою вони перегукуються зі стриманим колоритом кримських килимів і вишуканим поєднанням кольорів татарської вишивки.
Звертається Чурлу і до традиційної середньоазіатської глиняної іграшки.
Створені ним маленькі вигадливі чудовиська, химерно розфарбовані, як і за давніх часів, служать, свого роду, талісманом, прагнучи вберегти нас від напастей.

До числа професійних керамістів належить Сеїтмемет Якубов.
Він народився в 1938 р. у гірському Криму.
У 1944 р. із сім'єю був депортований до Костромської області.
потім у 1956 р. переїхав до Узбекистану.
Якубов закінчив Республіканське художнє училище ім.П. Бенькова.
У 1978 р. — відділення художньої кераміки Театрально-художнього інституту ім. О.М. Островського.
З 1990 р. С. Якубов живе у Криму.

С. Якубов працює в галузі побутової та декоративної кераміки.
Його сервізи для чаю, шербету (фаянс, глазур, золото) зберігають сліди впливу середньоазіатської кераміки.
Це й зрозуміло, Якубов багато років працював художником малого тиражу й оригінальної кераміки на Ташкентському експериментально-творчому комбінаті.
У творчості Якубова 90-х років з'являються роботи, що, незважаючи на традиційний матеріал (глина, шамот), за своїм смисловим навантаженням уподібнюються до скульптурних композицій.
У роботі «Процес» під величезною кулею зі шматком-сегментом, що відходить від неї, Якубов розуміє землю, світ, від яких відривається, виганяється народ — так художник трактує вчинене над його співвітчизниками насильство.
Керамічні композиції С. Якубова прикрашають інтер'єри громадських споруд в Узбекистані й у Криму (декоративні вази «Пісня», «Планета Земля», 1980-90-ті рр.), органічно вплітаються в садово-паркові комплекси — «Кораблі пустелі», «Нічна троянда», 90-ті рр.; закуплені Республіканським кримськотатарським музеєм мистецтв («Процес», 1990 р.).

Аналізуючи творчість Іззета Аблаєва (1940 р. народження) мимоволі зіштовхуєшся з труднощами визначення амплуа художника.
Досить різноманітна його творчість.
У 70-х роках Аблаєв був серед провідних художників-монументалістів Середньої Азії.
Він створював декоративні вази для інтер'єру й екстер'єру Виставкового залу Спілки художників Узбекистану (нині Виставковий зал Академії мистецтв Узбекистану) у Ташкенті, 1974 р.; декоративний фонтан для внутрішнього дворика санаторію «Узбекистан» у Сочі, 1976 р.; декоративно-рельєфне панно «Музика» у вестибюлі Палацу культури авіабудівників у Ташкенті, 1980 р.; садово-паркова кераміка на замовлення Ташміськвиконкому, 1982 р.
Переважно це абстрактні, вишукано-витіюваті пластичні форми, в них немає яких-небудь посилань на ту або іншу національну традицію.
До числа найкращих робіт цього напрямку можна віднести декоративний фонтан на проспекті Перемоги в Оренбурзі (1987 р.) і садово-паркову пластику, встановлену в Ташкенті.
Аблаєв із великою майстерністю комбінує сферичні, геометричні форми й форми криволінійних обрисів, створюючи вигадливі, фантазійні композиції.
Іноді вони нагадують дивовижні рослини й надають парку або саду казкового вигляду.
Привертає увагу не лише форма цих робіт, а й особливий колір.
колористичні ефекти кольорової глазурі (зеленої, синьої) у поєднанні з природними барвами навколишніх рослин підкреслюють відчуття свіжості та буяння природи.
Монументально-декоративні композиції, виконані в глині, шамоті, вже тоді визначили тяжіння художника до споконвічно народних матеріалів і форм.
70-80-ті рр. — час інтенсивної роботи І. Аблаєва в галузі кераміки.
Він реорганізовує керамічний завод в експериментально-творчий комбінат прикладного мистецтва при художньому фонді Узбекистану.
Він  стає його директором і активно працює творчо, беручи участь у республіканських і всесоюзних виставках.
І. Аблаєв тонко відчуває глину, видобуваючи з неї всі функціональні можливості, а професіоналізм художника у використанні різноманітних технік — лощіння, гравіювання, глазуроване покриття — роблять його роботи і традиційними, і сучасними.

Оригінальна й самобутня творчість Февзі Сеїтхалілова.
Народився він у Самарканді в 1959 році.
У 1986 р. успішно закінчив художнє училище ім. П.П. Бенькова, відділення художньої кераміки, після чого протягом ряду років працював на Ташкентському експериментально-творчому комбінаті прикладного мистецтва.
Вже в перших творах Сеїтхалілова проявилися риси, що стануть визначальними в його подальшій творчості.
Навіть такі побутові вироби, як кашпо, посудини, канделябри несуть смислове і символічне навантаження («Весняний натюрморт», 1987 р.; «Півень», 1987 р.; «Полум'я», 1988 р.).
Роботи останніх років — «Минуле і думи» (1995 р.), «Старий млин» (1995 р.), «Думи. № 44» (1995 р.) вже своїми назвами налаштовують на серйозне і вдумливе сприйняття.
Дивовижно, як майстру в такому традиційному виді мистецтва, як кераміка, вдається торкнутися гостросоціальних і глибоко моральних проблем.
Твори Сеїтхалілова розраховані на неспішний розгляд і вивчення, вони красномовні й оповідальні.
Найчастіше це не лаконічні, узагальнені форми, а «вибудовані» пластичні композиції.
Вони  складені з персонажів, архітектурних фрагментів, елементів пейзажу й побутових деталей, що органічно складаються в яскраві художні образи.

Ф. Сеїтхалілов — постійний учасник групових і персональних виставок, член Спілки художників України з 1995 р.

Шаміль Ільясов (1960 р. народження), професійний художник-кераміст.
У 1984 р. закінчив відділення кераміки Душанбінського художнього училища.
Викладав у художній школі м. Нурек.
У 1988 р. переїхав до Криму.
Активно займається творчістю, бере участь у республіканських виставках.
Призер III Всесоюзного фестивалю художньої творчості 1989 р.
 Працює переважно з шамотом.
Він створює камерні пластичні композиції: «Друзі» (1986), «Хлопчик на верблюді» (1993), «Наврез» (1994), «Запрошення до рідного попелища» (1998).
Глиняні іграшки Ш. Ільясова — це взяті з життя персонажі: бабуся, пастушок.
Зображені в оточенні звичних предметів вони перетворюються в яскраві жанрові сценки, розказані з хлоп'ячим запалом і гумором.

Рустем Якубов (1966 р. народження) закінчив у 1985 р. Республіканське художнє училище ім. П. Бенькова, протягом ряду років працював скульптором-виконавцем у художньому комбінаті.
В 1988 р. вступив до Театрально-художнього інституту ім. О.М. Островського.
 після його закінчення в 1993 р. став головним художником малого підприємства «Геліос» у Ташкенті.
З 1994 р. Якубов живе в Криму.
До кращих робіт кераміста належать: набір для шербету (два предмети, 1989 р.), декоративна пластика «Кактуси» (1989 р.), питний набір для соку «Нар» (1990 р.).
 В останні роки Якубов працює в жанрі пластики малих форм.
У композиції декоративної традиційної кераміки він вводить характерні народні типажі і осучаснює їх, прагнучи виявити нові виразні пластичні можливості найдавнішого матеріалу («Біля водоймища», «Осінній натюрморт», 1990 р.).

Абдюль Сеїт-Аметов —дизайнер, графік.
Народився у 1970 р. у Ташкенті.
В 1989 р. закінчив Республіканське художнє училище ім.П. Бенькова, потім — графічне відділення Харківського художньо-промислового інституту.
Особлива пристрасть Сеїт-Аметова — кераміка.
Кілька років тому, побачивши вперше роботу майстра за гончарним кругом, він буквально захворів на це ремесло.
Мрія Абдюля згодом здійснилась.
Керамічні вироби Сеїт-Аметова легко взнати.
Його вази, кашпо, глечики виходять за рамки побутового посуду.
Їхня цінність — в особливій пластичності форми, вишуканості силуетів.
Майстер не застосовує кольорової глазурі, зберігаючи теплий тон обпаленої глини або методом задимлення домагається вишуканого сіро-чорного забарвлення.
Декоративне оздоблення керамічних виробів зведене до мінімуму — легке гравіювання по тілу посудини або бордюру блюда.
Особливо привабливі керамічні мініатюри А. Сеїт-Аметова, що повторюють форму традиційного кримськотатарського посуду.
Дивовижні за кольором, з гладкою, матово-мерехтливою поверхнею, вони свідчать про те, що майстер відбувся.

Абдуль Сеїт-Аметов і Рустем Якубов не лише самобутні художники й керамісти, а й талановиті педагоги. 

У квітні 1999 р. Міжнародним фондом «Відродження» на базі Музею кримськотатарського мистецтва була заснована дитяча керамічна школа-студія «Глиняні візерунки».
За два роки існування через майстерню школи пройшло близько 200 дітей різних національностей.
Навчальний процес у студії побудований на поетапних теоретичних і практичних заняттях, покликаних навчити дітей спочатку основ живопису, малюнка, ліплення, потім навчити прийомів керамічного виробництва — формуванню, роботі на гончарному крузі, випалюванні, розпису.
Технічні знання підкріплюються вивченням традицій кримськотатарського декоративно-прикладного мистецтва.
Розроблена А. Сеїт-Аметовим, Р. Якубовим і керівником студії Ф. Асановою програма пропонує не стандартний процес навчання, а ставить більш важливі завдання — навчити й виховати.

Більшість кримськотатарських керамістів одержали освіту й формувалися як художники у відриві від традицій свого національного мистецтва.
Їм, їхнім молодим колегам і учням належить відновити втрачений зв'язок зі спадщиною майстрів минулого й відродити колишню славу кримськотатарського керамічного мистецтва.

### 3.6. ІНШІ ВИДИ РЕМЕСЕЛ

Шкіряне виробництво було широко розвиненою галуззю в Криму.
Збережені шкіряні вироби та їхні фрагменти свідчать про те, що оброблення шкіри тут було відоме з найдавніших часів.
Шкіряне виробництво, як і інші види прикладного мистецтва, було тісно пов'язане з використовуваними технічними прийомами й матеріалом.
Скотарський тип господарювання кримських татар, особливо в степовій частині Криму, сприяв розвитку цього виду промислу.
До початку XX сторіччя в Криму існувало багато шкіряних заводів і майстерень.
На них виготовлялися шкіряні посудини, коробки, сумки-мішки, взуття, ремені та інші побутові предмети.
Шкіряні цехи являли собою великі, просторі будівлі з кімнатами для дублення, фарбування, просушування.
На подвір'ях влаштовували вириті в землі ями, обкладені глиною, або кам'яні чани, де у вапняному розчині вимочували козлячі або баранячі шкури.
Вимочені шкури, очищені від вовни, відмивали від вапна, витримували в чинбарних розчинах, потім фарбували і, нарешті, полірували, тобто на них наводили глянець.

Оброблення шкір велося за старою методикою.
Лише на деяких підприємствах почали поступово механізувати виробництво (механічне промивання і полірування шкір).
Якщо раніше полірування шкір провадилося вручну, звичайною кизиловою палицею, то на початку сторіччя для цього застосовували спеціальну машину, яку обслуговували троє робітників.
Як відзначалося в ті роки, «механізація і кооперування були революцією в кустарній промисловості Бахчисарая».

Рукописні книги є скарбницею народного розуму, вони підносять свій голос із глибин сторіч і дають сучасному читачеві інформацію про історію народу.
Виготовлені на пергаменті, шкірі й паперовій основі рукописні книги є також витвором мистецтва, продуктом художньої творчості людини.
Кожна рукописна книга неодмінно привертає увагу читача, є об'єктом вивчення і дослідження.

Окремою галуззю шкіряного виробництва було оправлення книги.
Розквіт її припадає на XVII-XIX ст.
У XX ст.це ремесло починає згасати, зводячись лише до поодиноких замовлень.
Найпростішим способом декорування шкіряної оправи було штампування, згодом почали застосовувати гравіювання й тиснення.
Не всі палітурники й виробники шкіряних предметів могли працювати в цій техніці, і часто гравіювання виконував спеціальний майстер.
Гравіювання іноді поєднували з рельєфним тисненням.
Ця техніка була настільки дорога, що найчастіше гравіюванням прикрашали тільки лицьову частину оправи.
Схід є батьківщиною ручного золочення.
 широко воно застосовувалося й у Криму.
Найпростіше золочення являло собою вдавлювання в орнамент золотих цяток, потім навчилися золотити складніші орнаменти.
За допомогою кліше, вирізаного з верблюжої шкіри або металу, створювали складні золочені композиції.
Застосовувалося навіть золото різних відтінків.
Іншою дуже цінною технікою художнього оброблення шкіри була мозаїка (аплікація або інтарсія).

Характерною рисою шкіряних оправ було використання металевих доповнень.
Косиці, застібки для закриття книги, футляри не лише запобігали псуванню книги, а й служили декоративним доповненням.
Золоті, срібні накладки, виконані в техніці філіграні, добре гармоніювали зі шкіряною оправою.

Час лишив дуже обмежену кількість шкіряних зразків.
 переважна частина загинула від вологи, вогню та інших зовнішніх чинників.
За наявними відомостями, кримськотатарські книги у шкіряних оправах зберігаються в музеях, архівах, бібліотеках Англії, Німеччини, Росії, України (Львів).

На початку сторіччя в Криму існували цехи повстярів, вони займалися виробництвом повсті і займали цілі квартали в містах.
Їхні майстерні являли собою просторі світлі приміщення.
За допомогою спеціальних пристосувань майстер укладав розпушену вовну кількома шарами на розстеленій циновці, потім добре змочував її гарячою водою.
Підготовлену в такий спосіб вовну скручували в рулон і протягом півтори години утрамбовували ногами.
Отриману повсть розгортали, рівняли краї ножицями, знову змочували гарячою водою й вішали просушувати на вітер.
Повсть використовували в Криму для побутових і виробничих потреб.
У кожній татарській оселі були наземні килими, намазлики (килимки для молитви), які яскраво орнаментувалися вставками з пофарбованої вовни (особливо в степових районах).
Для господарських потреб повсть використовувалась як підсобний матеріал в консервному виробництві й під час експорту фруктів.

Різьблення по дереву мало в Криму давні традиції й власну розвинену цехову організацію.
Цех «бешикчи ве сандикчи» був організований як інші «еснаф» зі своїм «піром» і писаним статусом «селеф-наме».

Колони і капітелі, що підпирають покрівлі балконів, решітки і домашнє начиння, дитячі колиски, скрині з інкрустацією кістки, перламутром, багатогранні столики «курсу» — ось неповний перелік продукції майстрів-червонодеревників.
На початку сторіччя виробництво різьблених дерев'яних меблів та інших виробів ще зберігалося в Бахчисараї.
З  дерева виробляли качалки для тіста, взуття, прядки, меблі — круглі столи, розфарбовані дитячі колиски.
Проте вже тоді відчувалося значне зниження технічної та художньої культури.
Не витримуючи конкуренції з фабричним товаром, майстри переходили на виготовлення дешевших побутових виробів — держаків для реманенту (лопати, вила), ножів, обробних дощок, качалок тощо.
У Карасубазарі була організована артіль з виробництва сільськогосподарських знарядь.
Лише невеличка група високопрофесійних майстрів залишалася вірна традиціям ремесла, створюючи високохудожні вироби (переважно грановані столики з інкрустацією).
Ця продукція поряд з іншими унікальними предметами кримськотатарського прикладного мистецтва початку сторіччя була представлена на ряді Всесоюзних виставок у Москві й поповнила колекцію Бахчисарайського музею.

У фондах Республіканського кримськотатарського музею мистецтв зберігається скриня кінця XIX-початок XX ст.
Скриня була невіддільною частиною внутрішнього оздоблення татарського житла.
До неї складали домашнє начиння, одяг, рушники.
Скриня служила меблями, на ній можна було спати, сидіти.
Як і в інших виробах народного мистецтва, у ній поєднувалися утилітарність і естетика.
Експонат РКММ — прикрашений орнаментом (техніка неглибокого різьблення), інкрустований перламутром і сандаловим деревом.
%Його прикрашали перламутром та сандаловим деревом.
Геометрична орнаментація скрині зустрічається в багатьох народів.
Це великі й маленькі розетки (символ сонця), кола, зламані лінії, розташовані на передній (помітній) стінці скрині.
Шкода, що такого роду вироби назавжди зникають із нашого побуту.

Таким чином, огляд розвитку традиційних видів кримськотатарських ремесел дозволяє зробити такі висновки:

На початку сторіччя традиційні ремесла зберігалися на достатньо високому художньо-технічному рівні.
Вироби народних майстрів свідчили про високий професіоналізм їхньої роботи
Проте уже в другому десятилітті починається серйозна криза.
Вона викликана як суспільно-політичною ситуацією, так і великим голодом у Криму в 1921/22 роки.
Число ремісників-кустарів різко скоротилося.
У цих умовах радянською державою робляться спроби відродження традиційних ремесел у рамках загальної політики відновлення народного господарства.

Центром національної кустарної промисловості в Криму стає Бахчисарай.
У 30-ті роки в Криму (Кєзлєв, Бахчасарай, Карасубазар та ін.) створюються різноманітні художньо-кустарні артілі, що займаються випуском традиційної продукції (переважно вишивка і гаптування).
Але вже за короткий час (у 1932 р.) через відсутність достатньої кількості навчального персоналу були закриті ткацькі майстерні і збережені лише вишивальні.
Традиційна кустарна продукція вже не відповідала новим вимогам соціально-побутового життя.

Початок XX сторіччя, позначений економічними й політичними змінами в суспільстві, проникненням західноєвропейської культури змінило побут і звичаї суспільства.
Продукція промислового, фабричного виробництва, дешевша й доступніша, витіснила з ринку вироби народних майстрів.
Так, поступово зникали традиційні види ремесел — виробництво зброї, різьблення на камені й дереві, вироби з міді та срібла, вироджувалося унікальне гончарне ремесло.
На початку сторіччя у віддалених районах Криму, куди ще не проник сторонній вплив, зберігалося шкіряне і повстяне виробництво, виробництво килимів, ткацтво.
До практично повного забуття традицій народної творчості призвела і депортація кримських татар із Криму в 1944 році.

Нині в Криму йде процес відродження народних ремесел.
У ньому беруть участь як майстри старшого покоління, так і представники молодого покоління.
Вони осягають мистецтво і традиції кримськотатарських татар самостійно, звертаючись до класичних зразків.

На жаль, зв'язок поколінь виявився насильно перерваним, навчання за принципом «майстер-учень» стало неможливим.
Серед різноманітних видів декоративно-прикладного мистецтва найбільш інтенсивного розвитку набули вишивка, у тому числі золотими нитками, ткацтво (виробництво килимів), ювелірне мистецтво, торевтика, кераміка.
Організуються спеціальні курси з навчання навичок традиційних ремесел, малі підприємства з випуску сувенірної продукції в дусі класичних виробів народної творчості.
Але найчастіше молоді майстри працюють самостійно, як надомники.
У процесі відродження традицій народних ремесел велике значення має вивчення класичних зразків, навчання молодих художників за цими зразками.
Велику роботу в цьому напрямку проводять представники кримськотатарської творчої інтелігенції — художники, мистецтвознавці.

ВИСНОВОК

Кримськотатарське образотворче й декоративно-прикладне мистецтво XX ст. стало закономірним відображенням матеріальної та духовної культури кримських татар.
Вони сформувалися як єдиний народ на території Кримського півострова в середньовіччі й стали спадкоємцями і продовжувачами багатовікової історії поліетнічної культури Криму.
У першому розділі книги розглянуто основні етапи розвитку культури Криму, висвітлено процес становлення кримськотатарської народності.
Ще в ранньому середньовіччі в Криму переважало тюркське населення.
З XIII ст. півострів стає однією з частин тюркського мусульманського світу.
Кульмінаційного розвитку культура кримських татар досягає в період існування Кримського ханства XV-VIII ст.
Переважання тюркського компонента й мусульманського віросповідання визначають специфіку розвитку кримськотатарської культури.
До початку XX ст. культура тюрко-мусульманського Криму переживає стан спаду, але мистецтво кримських татар береже в собі пам'ять про найкращі досягнення, багатовікові традиції, що знайшли своє відображення в архітектурі й прикладних ремеслах.

Мета першого розділу — на підставі висновків істориків і етнографів підкреслити, що культура кримських татар мала автохтонний характер.
 вона не була привнесеною на півострів, формування її почалося ще до прибуття сюди тюркомонгольских орд, з якими досі традиційно хибно пов'язують зовнішній характер кримськотатарської культури.
Та основа, на якій розвивалося мистецтво Криму XX ст., була народжена самою землею Криму.

Розвиток кримськотатарського мистецтва в XX ст. був підпорядкований подіям його етнічної історії, якій довелося пережити чимало трагічних сторінок.
Загалом воно охоплює три періоди:

- період 1895-1944 рр., ознаменований нетривалим, але яскравим культурним піднесенням, виникненням нових форм образотворчого мистецтва, появою кримськотатарської інтелігенції, бурхливим процесом відновлення традиційних ремесел.
Він закінчився трагічно — в роки сталінських репресій було знищено цвіт кримськотатарської творчої інтелігенції, розквіт мистецтв, що розпочався, було насильно перервано.
Стосовно стану народних промислів, то вони також переживають спад, викликаний об'єктивними й суб'єктивними обставинами: з одного боку, він пов'язаний із соціальними змінами в суспільстві, ввезенням предметів побуту промислового виробництва, з іншого боку — політикою радянського ладу, спрямованою на дискредитацію традиційних культурних цінностей;
- повоєнний період.
 з 1945 р. до початку 1990-х рр.
кримськотатарський народ перебував у стані дисперсійного розселення за межами Криму.
 однак прагнув зберегти своє коріння й багатовікову культуру.
Особливість цього періоду в тому, що він довів життєздатність народу, його високий творчий потенціал.
Ці роки вписали в історію кримськотатарської культури чимало славнозвісних імен тих, хто, незважаючи на тиск політики етнічного забуття, зміг заявити про себе на повний голос.
Особливу роль у цей період довелося зіграти Узбекистану, який прийняв і виховав основну частину творчих кадрів кримських татар.
Історія кримськотатарського мистецтва цього періоду — це окремі імена, чия творчість розвивалася в рамках нівелювальної інтернаціональної культури радянського періоду.
Художники цих років були позбавлені можливості пропагувати й розвивати власну національну культуру;
- період з початку 1990-х рр. понині ознаменований другим.
якісно новим за століття відродженням кримськотатарської культури.
Він пов'язаний з процесом повернення кримських татар на батьківщину, вивченням власної культурної спадщини, що до цього перебувало під забороною.
Повернення на історичну батьківщину стало найбільшим стимулом для злету кримськотатарського мистецтва.
1990-ті рр. стали якісно новим етапом у розвитку сучасної кримськотатарської культури.
Розвиток мистецтва кримських татар на батьківщині отримує державну підтримку, формуються державні та громадські інститути, покликані підтримати розвиток мистецтва.
Змінюється змістовна сторона образотворчого мистецтва — воно отримує можливість говорити про теми, раніше заборонені — депортація, повернення.
У прикладних мистецтвах, що нині переживають стан учнівства, йде активний процес відродження традиційних форм, пов'язаних із вивченням функціонального призначення виробів, їхньою семантикою.

Нині кримськотатарська творча інтелігенція робить усе необхідне для того, щоб більше не повторилася трагедія варварського знищення історичних і художніх цінностей у Криму.
Відновити перерваний ланцюг часів, вирвати з забуття культуру цілого народу, пов'язаного з Кримом віковим корінням, значною мірою здатне відроджуване мистецтво кримських татар.

Автор посібника спробував уявити загальний хід і логіку розвитку кримськотатарської культури, специфічні закономірності якої на різних етапах розкривалися по-різному.

Кримськотатарське мистецтво знало періоди розквіту й занепаду.
Така нерівномірність розвитку не випадкова.
Культура кримських татар була тісно пов'язана з історичними, соціально-економічними процесами, що відбуваються в Криму, Туреччині, Росії, Європі.
Це визначило і структуру викладеного матеріалу.
% Матеріал розглядається під різними кутами зору — історичний огляд, мистецтвознавчий аналіз, монографічне дослідження.
Нерівномірно розподілений і матеріал.
Видам мистецтва, що мали важливе значення в житті та культурі народу, відведено переважну частину тексту.
Автор спирався на наявні й доступні наукові праці, літературні, біографічні джерела, архівні документи.
Через те що зразки деяких видів мистецтва загинули, втрачені, вивезені за межі Криму, під час їхнього аналізі доводилося обмежуватися лише посиланнями на збережені їхні описи та свідчення.
У випадку, коли в наявності був багатий теоретичний і предметний матеріал, залучалися найбільш характерні, типові зразки та прийоми. 

Із зазначених причин нерівноцінним за обсягом і глибиною є аналіз творчості ряду художників.
Про художників, творчість яких не може бути предметом спеціального дослідження внаслідок обмеженості матеріалу або недостатньо високого рівня професіоналізму, подано лише стислі фактичні відомості.

Життя не стоїть на місці, до Криму повертаються майстри, чия творчість вступає в новий етап розвитку; з'являється нове покоління художників, тому цю роботу не можна вважати вичерпною, і автор розраховує на продовження свого дослідження й розпочатої теми.
