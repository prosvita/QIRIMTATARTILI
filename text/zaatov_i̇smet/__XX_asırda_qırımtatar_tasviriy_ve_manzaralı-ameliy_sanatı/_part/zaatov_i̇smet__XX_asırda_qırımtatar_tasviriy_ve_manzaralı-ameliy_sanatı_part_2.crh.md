## ÛIRIMTATARLARNIN XX ASIRDAKİ TASVİRİY SANATI: İNKİŞAFNIN MEYİLLERİ VE ESAS MUAMMALARI

XIX asımın sonlarına, XXI asırnın başlarına ait qırımtatar tasviriy sanatı inkişafnın üç esas basqıçını keçti ki, bu basqıçlar doğrudan-doğru halqnın siyasiy ve etnik tarihi ile bağlıdırlar:
- 1895 senesinden 1944 senesine qadar olğan devirde.
Rusienin ve ğarbiy Avropanın akademik merkezlerinde ilk professional qırımtatar ressamlarının oqup başlağan vaqtından sürgünlikke qadar 
- qırımtatar halqı Rusiyenin şimaliy rayonlarına, Orta Asiyağa, Qazahistanğa zorbalıqnen sürgün etilip, dağınıq halda yerleştirilgen devirge (1944-1989 seneleri) ait tasviriy sanat.
- qırımtatar tasviriy sanatının tarihiy Vatanda qayta tiklenüv deviri (1989-2002 seneleri).
En evelâ monumental tasviratnen hem de orta asırlarğa ait kitap miniatürasınen taqdim olunğan tasviriy sanatta esas diqqat örnekler, çeçeklerni tasvirlev üslübine berile edi.
XIX asırnın sonlarında qırımtatar tasviriy sanatı inqiraz halında bulunıp, bunın sebepleri yarımadadaki umumiy tarihiy-medeniy vaziyetnen, çar hükümeti yüz yıl devamında yerli medeniyetke ve qırımtatar ehalisine nisbeten keçirgen siyasetnen bağlı edi.
İslâm alemindeki diğer regionlarda olğanı kibi, Qırımnın tasviriy sanatı da XIX asımın sonuna qadar öz qanunları esasında inkişaf etip, bu qanunlar mucibi aqiqatnı realistik tarzda aks ettirmek mümkün değil edi.
Yarımadağa sanatnın yanı şekilleri kelmesinen mındaki medeniy ömür heppeyi canlandı, teatr, kinematograf, edebiyat ilerilediler, qırımtatar icadiy ziyalılarımn sayısı östü.
Şubhesiz, Qırım medeniyetinde Ğarp ve Şarqnın «körüşmesi» birinci kere değil edi (bu yerde Geraylar devirini hatırlamaq mümkün: o vaqıtlarda hanlar kendi huzurlarına İtalyan ustalarını davet ete turğanlar), lâkin bu keresinde münasebetler bam-başqa tüs taşıy ediler — Avropa medeniyetinin tesiri çoq asırlıq mahalliy an'anelernih büs-bütün inkâr etilgeni halda keçirildi.
Qırımtatar ziyalılarının ayrı vekilleri bediiy tahsilni Rusiyede, çetelde — Avropada aldılar.
Lâkin bu esnada en büyük adım XIX asırnın sonlarında, Rusiyenin yetekçi ressamları Qırımğa daimiy yaşamağa kelip başlağanlarından son atıldı.
Bunınnen birlikte aynı şu Rusiyege qoşuluv sayesinde Qırımğa sanatnın avropalıca medeniy an'anelerge has yanı şekilleri, cümleden, tezya sanatı ket-kete sinip, inkişaf etip başladılar.
Bu hal hususan yarımadada bolşevikler hakimyeti tasdiqlanğan son közge çarpıp başladı, çünki sovet Rusiyesinin inqilâbiy sanatı musülman Oırımının medeniy asabalığını zerrece hesapqa almay edi.
XX asımın yigirminci seneleri amerikalı qırımşınaslar A.Fişer ve E.Lazerininin oğurlı elinen qırımtatar sanatının «altın aşırı» adını aldılar, o yıllarnı kimerde qırımtatar renessansı deviri, de deyler.
Bu sözlerde can bar, faqat, olarnı, her halda, tamamlamaq kerek.
Qırımnın medeniy renessansı ancaq beş yıl devam etti (1923-1927 seneleri), amma bu yıllar edebiyat, teatr, ilim, tahsilnin gür çeçeklengen yılları ediler.
1928 senesinin yanvar ayında ise qırımtatar ziyalılarına qarşı repressiyalarnıh birinci dalğası koterile.(183.5-nci sahife).
Oırımtatar medeniyetinin o yıllardaki inkişafı mürekkep, zıddiyetli keçti.
Bir taraftan, muayen ösüv körünip turğanı halda, diğer taraftan — medeniyetni gizliden yoq etmeğe tırışıldı.
Ebet, XX asımın başlarında medeniyette qırımtatar halq an'aneleri daha saqlanılğan ediler, lâkin Oırımdaki medeniy zeminniri özgünligi sovet hakimiyeti yıllarında bütünley yoq etildi.
An'aneviy bediiy asabalıqnın belli parçaları (bazı bir esnaflar, mimarcılıq, kitap miniatürası, monumental süslev) ğayıp etilmesinen birge Oırımda qırımtatar halqı içün yanı sanat şekilleri — tezya ressamlığı, grafika, eykelciliknıri ayaqqa turması içün şaraitler yaratıla.
Teraqqiyperver başlanğıçlar çoqusı cehetten içtimaiy-siyasiy vaziyet ile bağlı ediler.
Yanı sovet hakimiyeti çar hükümetinin diğer milletlerni eziyetlevge doğrultılğan siyasetine qarşılıq olaraq milletlemin kendi muqadderatını kendi tayin ete bilüv, serbestlik, birlik, qardaşlıq siyasetini qoydı.
Rusiyede yüz bergen inqilâbiy denişmeler bir çoq kenar mintaqalarda milliy azatlıq hareketlerini qozğadılar.
Bu esnada yarımadadaki asıl halqnıh medeniy inkişafında muayen yılışuv közetile.
Oırım muhtariyet huquqını ala, qırımtatarlar Oırımnın asıl halqı sıfatında fanilalar, qırımtatar tili ise devlet statusına malik ola.
1923 senesi partiyanın baş yolu, dep ilân etilgen tamırlaştıruv siyaseti neticesinde qırımtatarlarğa hakimiyet organlarında, oquv yurtlarında ve istihsalda keniş kvotalar berildi.(183.5-nci sahife).
Böyleliknen, milliy tahsil sistemasını qaytadan teşkilâtlandıruv, yanı medeniy muessiselerni meydanğa ketirüv ceryam başlana; bir sıra medeniyet erbaplarının, şu cümleden qırımtatar ressamlarının peyda olması içün şaraitler doğa.
20-30-ncı seneler devamında an'aneviy esnaflarnı canlandıruv boyunca iş alınıp barıla (Bağçasarayda sonundan Oırım oblast tatar sanayı-ressamlıq mektebi, dep adlandırılğan tatar ressamlıq-sanayı tehnikumı çalışıp başlay).
Amma böyle vaziyet çoqqa sürmedi.
Regionlarnın öz mustaqilligini böyle gür nümayiş etmesinen Sovet hakimiyeti razılaşıp olamay edi.
Bu şey ahır-sonu qırımtatar milleti içün ödelmez ğayıplarğa alıp keldi.
Medeniyeti ve sanatının tarihi bu derecede facialı vaqialarğa tolup-taşqan daha bir halqnı tapmaq küçtir.
Oırımtatarlarmh sürgünlikten evelki sanatı bir taraftan aydın, özgün sanat olıp, ekinci taraftan — o ğayet az ögrenilgen bir körüniş edi.
Bunıfı sebebi şunda ki, Oırımnıh asıl halqımn sürgünlikten evelki medeniyeti hususında cenkten sofi da onlarnen yıllar devamında ağız açılmadı.
XX asırda yaşap icat etken qırımtatar ressamlarının birinci nesili öz faaliyetini ta inqilâptan evel başlağan, rus akademik sanatının an aneleri esasında terbiyelengen, tahsilni Oırımdan tışta alğan edi.
Aynı vaqıtta bu nesil adamları kendi halqının tamırlarını hiç bir vaqıt coymadılar, kendi medeniy asabalığını unutmadılar.
Olar oqumış, zengin bilgilerge malik adamlar ediler ki, istidatları icatnın pek çoq sahalarında aks oluna edi.
İşte, bu nesilge ait eh aydın vekillernin birisi i.Boraganskiydir.
Ilyas mirza Boraganskiy (1852 senesi Bağçasarayda doğdı, 1924 senesi Sterlitamaq şeherinde vefat etti) — meşhur qırımtatar maarifperveri, naşiri, şarqşınas alimidir.
1866 senesinden 1874 senesine qadar İstanbulda tahsil alıp, anda şarq kalligrafiyası ve örnekçiliginin sırlarını öğrendi.
Oırımğa qaytıp kelgen son qırımtatar örneklerini işlev sahasında öz tecribesini mükemmelleştirerek, Peterburgdaki kendi matbaasında neşir ettiği çeşit türlü kitaplarnı bediiy cehetten bezetti.(248.63-64-nci sahifeler).
O öz matbaasında qırımtatar kitaplarından ğayrı bütün diğer türkiy tillerde, arap, fars tillerinde kitaplar çıqardı, aynı vaqıtta Sankt-Peterburg universitetinde ocalıq yaptı, Oırımdan ve Rusiye imperiyasının başqa türk-musülman regionlarından oqumağa kelgen iqtidarlı gençlerni oqutıp, olarnı işnen teminleyerek, keniş pedagogik ve hayriye faaliyetinen meşğul oldı.
Körümü qırımtatar yazıcısı, alimi ve pedagogı Osman Aqçoqraqlı da şu nesilge mensüptir.
Onın babası namlı hattat olğan, öz bilgilerini oğluna bergen, sonundan Osman da babası kibi, meşhur hattalardan biri sayılğan.
Tolu olmağan orta malûmatlı Osman Aqçoqraqlı (o, Bağçasaray medresesinde tahsil aldı) öz devirinin eh oqumış adamlarından birine çevirilip (Peterburg universitetinin şarq filleri fakultetinde talebelerge hattatlıq sırlarını ögretken, belli bir vaqıt İ.Boraganskiynin matbaasında kitaplarını bezetken), «Rusiyede eh yahşi musülman hattatı» sayılğan, Oırım pedagogika institutında türk ve arap fillerinden ders bergen.
Sankt-Peterburg camisindeki ve Hansaraydaki örnekler ve Ouran ayetlerinden ibaret yazılar, işte, onın qolunen yapılğandır.
O. Aqçoqraqlı Oırımdaki bir çoq epigrafik abidelerni (baştaşlardaki yazılarnı ve ilâhre) oqup, ilmiy qullanuvğa kirsetken edi.
Lâkin ustanın istidatına inkişaf etmek imkânını bermediler — biraz vaqıt keçken son hattatlıq yabaniy grafika, dep tanıla ve o bediiy icat sahasından bütünley çıqarıla, uzaq-uzaq yıllarğa unutıla.
Hem mesele tek Oırımda qullanılğan arap elifbesinin yerine başta latin elifbesi, daha sonra ise kirillik elifbe kelgeninde değil, mesele Oırımnın bütün islâm medeniyeti yoqqa çıqarılğanında, bunınnen beraber ise hattatlıq kibi fenomennin de yoq etilgenindedir.
Aqçokraqlımn özü ise pantürkizmde qabaatlanıp, repressiyağa oğratılğan ve 1938 senesi atıp öldürilgen edi.(184.29-ncı sahife).
Moskvadaki Stroganov adına resaamlıq-tehnika oquv yurtunda tahsil alğan U.Bodaninskiy, A.Abiyev, A.Lâtif-zade tezya sanatı sahasında professional negizde çalışqan qırımtatar ressamlarının birinci nesiline mensüp ediler.
Olar qırımtatar halqımn medeniy ömürinde tasviriy sanatnın zarur element sıfatında tasdiqlanmasına büyük hisse qoştılar.
Professional esasta çalışqan ilk qırımtatar ressamlarının peyda olmasına belli bir derecede İ.Gasprinskiynin, İ.Boraganskiynin, A.Mediyevnin ve diğer qırımtatar naşirlerinin aktiv faaliyeti şiltem berdi.
 çünki olarnın neşir ettiği gazetalar, mecmualar ve kitaplarnı bediiy bezetmek içün qırımtatar halqınıh medeniyeti ve sanatını içinden bilgen, bu halq medeniyetinin taşıyıcısı sayılğan professional ressamlar hem Oırımda, hem Peterburgda talap oluna ediler.
Türkiy halqlarnın maarifçisi İsmail Gasprinskiynin meslekdeşi ve izdeşi sayılğan, qırımtatar ilimi ve sanatının qoruyıcısı olğan polkovnik İsmail Mufti-zadenin bu esnadaki hizmetleri ğayet büyüktir.
O, 1883 senesi «Cemiyet-i hayriye» adlı qırımtatar hayriye vaqufını amelde meydanğa ketire ve onı tek 1887 senesi resmiy surette cedvelge aldırtıp ola.
XIX asırnın sonlarında ilk qırımtatar ressamları İ.Mufti-zadenin şahsiy paraları ve «Cemiyet-i hayriye»nin maddiy qoltutuvı sayesinde Moskvağa oqumağa yollanılıp, sonra Frantsiya, Almaniya, Türkiyede ameliyat keçtiler.(249.175-nci sahife).
XX asırnın başlarına ait qırımtatar tasviriy sanatının eh büyük sımalarından biri Usein Bodaninskiy edi.
Zamandaşları onı «tarihiy hatıranın bekçisi» (248.63-nci sahife), ressam, sanatşınas, etnograf sıfatında bile ediler.U. Bodaninskiy bediiy tahsilnin esaslarını Moskvadaki Stroganov adına ressamlıq-sanayı oquv yurtunda aldı, anda K.A. Korovinnin elinde oqup, bezetici-ressam zenaatını menimsedi (1896-1905).
1905 senesinden 1907 senesine qadar Aqmescitteki Kommertsiya oquv yurtunda grafika sanatı boyunca ders berdi.
Tahsilini İtaliyada, Frantsiya, Türkiyede devam ettirdi.
Onın özü yazğanı kibi, 1907-1909 seneleri İstanbulda, Parijde, Münhende ve Drezdende çalışqan, 1912 senesi ise İtaliyağa barıp, anda Uyanuv devirinin monumental ressamlığını ögrengen.
Bundan son onın icadiy faaliyeti kene Moskva ve Sankt-Peterburgnen bağlı ola — Bodaninskiy Stroganov adına oquv yurtunın filialında ders bere, filialnın ressamlıq-sanayı mektebine yolbaşçılıq yapa, belli mimar İ.A. Fominnen beraber bezetici ressam olıp çalışa.
1910 senesi U.Bodaninskiy Moskvadaki Ticaret bankının binasındaki plafonlarnı süslendire, Ya.V. Ratkov-Rojnovmn, S.S. Abamelek-Lazarevnin ve digerlernin evlerini bezete.
1917 senesi Oırımğa qaytıp kele.
Almaniyalı tedqiqatçı Ediğe Oırımal özünin «Oırım türklerinih milliy mücadelesi» adlı kitabında U.Bodaninskiy ve A.Abiyev haqqında böyle yaza:«Bular — Oırımnın asıl halqı içinden çıqmış istidatlı ressamlardır ki, olar kendi bilgilerini İtalyan ve transız ressamlıq mekteplerinde mukemmelleştirgenler».(250).
20-nci senelernin milliy uyanuv dalğasında U.Bodaninskiy bediiy-pedagogik faaliyetke berilip, halq esnaflarını canlandıruvnen, 1924-29 seneleri Qırq-Azizlerde, Eski Yurtta, Eski Oırımda, Çufut-Oalede, şimaliy Oırımda etnografiya ekspeditsiyaları ötkerüvnen meşğül ola, aynı vaqıtta ressamlıqsanayı tehnikumında ders bere, orta asırlarğa ait ve zemaneviy qırımtatar sanatı haqqında lektsiyalar oquy...
Bodaninskiy Oırım tarihında birinci kere, Yalta kinostudiyasında yaratılğan «Alim» bediiy filminin ressamı da ola.
Biraz vaqıttan son om Bağçasaraydaki saray-muzeynin direktorı olaraq tayinleyler ve bu muzey Bodaninskiy devirinde qırımtatar sanatının ilmiy-tedqiqat merkezine çevirile.
Teessüf ki, onın bediiy icadını aydınlatqan numüneler saqlanıp qalmadı — Bodaninskiynin elinen yaratılğan bütün eserler alim 1938 senesi atıp öldürilgen son maqsadkârlıq ile yoq etildiler.
Onın eserleri haqqında faqat bazı bir malûmatlar mevcut.
Meselâ, Bodaninskiy Peterburgda «Ay yarıq gecede» adlı akvarel resim (1910) yapqan, bundan gayrı 1909 senesi Moskvadaki ressamlar şirketinin 17-nci sergisinde iştirak etken, Moskva mimarcılar cemiyetinin ve Peterburgdaki Mimar-ressamlar cemiyetinin faaliyetlerine qatılğan.
Oırımmh aq gvardiyacılardan azat olunğanının 10 yıllığına bağışlanğan yübiley sergisinde (1930) onın «Pionerler» adlı resimi nümayiş etilgen;U. Bodaninskiy Aqmescitteki Oırımtatar teatrinde sanalaştırılğan «Bağçasaray çeşmesi» (1927) baleti içün kostümlernin eskizlerini yarattı.(205.220-nci sahife).
Bunınnen birlikte 20-nci senelerde neşir olunğan bir sıra kitaplarğa U.Bodaninskiynin illüstratsiyaları da saqlanıp qalğan.
Meselâ, P.Nikolskiynin «Bağçasaray çeşmesi» kitabını Bodaninskiynin elinen yapılğan örnekler ve vinyetkalar yaraştıralar, hem bu bezetmeler ressamnı an'aneviy örneklerni yahşi bilgen usta sıfatında köstereler.
İcatçının sağlanıp qalğan süjetli eserleri cümlesine tatarlarnın turmuşı ve icadiyatı mevzusında yapılğan grafikası — «Kiyiz işlev», «Baqırcı ustahanesi» kibi resim taslaqları kireler.(205.221-nci sahife).
Abdurefi Abiyev (1879-1938) haqqında malûmat pek az.
1906 senesi o, Stroganov adına oquv yurtunı bitire, sonra oquvını Parijde devam ettire.
Belli bir vaqıt devamında Rostovdaki mebel fabrikasında modelci olıp çalışa (1908-1910).
20-nci senelernin sonlarında Bağçasaray ressamlıq-sanayı tehnikumının direktorı ola, 30-ncı senelerde Aqmescit ressamlıq tehnikumında ocalıq yapa.
Onın mına bu eserleri haqqında az-buçuq malûmat bar: «Oadınımnın portreti», «Mimarcılıq peyzajı», «Evnin interyeri».(248.13-nci sahife).
Bir çoq ressamlarnın taqdiri kibi, onın taqdiri de facialı oldı — qanlı repressiyalarda saq qalğanlar az edi.
Öz halqının ömürini bütün çeşitliliği ile aks ettirmeğe ıntıluv ilk nesil qırımtatar ressamlarının harakterli bir çizgisi oldı.
Tasviratnın realistik, konkret-plastik usulı olar içün birinci yerde tura edi.
Ressamlıgta peyzaj, portret, turmuş levhası kibi janrlar ileriley.
Mahalliy halqnın turmuşına has olğan tafsilâtlarnı aks ettirüvge ayrıca emiyet berile.
Ressamlarnı insan, onın emeği, etnografik hususiyetleri, kiyimi ve turmuş vaziyetinin dülberligi meraqlandıra edi.
O devirde yarıtılğan peyzaj resimleri yarıqnen, ava ve hayatnen aşlanğanlar.
Bu basqıçta bütün sovet memleketinde hüküm sürgen realizm usulı qırımtatar ressamları içün nasıldır sınırlayıcı vasta olmadı — olar yalınız realistik ressamlıqmn imkânlarını öğrendiler, öz resimlerinde kendi toprağını, kendi halqını tasvirlemege, ömürni olğanı kibi aks ettirmeğe tırıştılar.
Şusı meraqlı ki, XX asımın birinci yarısında Oırımda heppeyi inkişaf etken rus ressamlıq sanatı professional qırımtatar tasviratına amelde Ulunmadı.
Deyik, Oırımda birinci olıp meydanğa ketirilgen (1923) Sevastopol Ressamlar assotsiatsiyasınnın erkânında qırımtatar icadiy ziyalılarının bir vekili bile yoq edi.
Lâkin bunınnen birlikte şum da qayd etmeli ki, Oırımğa daimiy yaşamağa köçüp kelgen ressamlar Ya.P. Birzgal, N.S. Samokiş, yazıcı M.Voloşin eki medeniyetnin biri-birine yaqınlaşması içün bayağı iş yaptılar.(205.215-217-nci sahifeler).
Yuqarıda adları anılğan ustalar qırımtatar ressamlarının birinci dalğasını teşkil eteler.
Şubhesiz, asılında olar çoqça ediler.
Meselâ, elimizge daha yaqın keçmişte tüşken «Terciman» gazetasının toplamında kezlevli Ğafar Şemsi Alâdinovnın adını rastketirdik.
Gazetanın 1914 senesi iyün 10-da çıqqan sanında bu ressam haqqında söz yürütilip, o 1914 senesi Odessadaki ressamlıq mektebini bitirgeni ve elde ettiği muvafaqiyetleri sayesinde oquvını devam etttirmek içün Moskvağa yollanılğanı hususında yazıla.
Oırımtatar ressamlarının nevbetteki gruppasını içtimaiy ve professional cehetten artıq başqa olğan icatçılar teşkil eteler.
Bu adamlar haqqında biz qırımlı sanatşınas ve muzey hadimi A.Polkanovmn 1935 senesi «Literatura i iskusstvo Krıma» mecmuasında dere ettirgen maqalelerinden oqup bildik.
Mezkûr maqaleler 1930-ncı senelerde sovet Oırımının medeniy ömürinde olıp keçken denişmelerge qıymet kesmek imkânını bereler.
Birincide, çetelde tahsil alğan ilk milliy ressamlar haqqında hiç bir söz aytılmay.
A. Polkanov böyle yaza: «İnqilâptan evel Oırımda milliy ressamlardan bir adam bile yoq edi...qırımtatarlarğa ressamlıq sanatına qatılmaq imkânını tek sovet hakimiyeti berdi, bu — stalince-lenince milliy siyasetnin neticelerinden biridir»(150.145-nci sahife).
Ekincide, ressamlarnın içtimaiy erkânı denişe — olarnin ekseryieti işçi ve kolhozcılar arasından çıqma, mektep körmegen icatçılar ediler (150.144-nci sahife); nihaet, resimlernin mevzuları da denişe: endi mevzu «sovet barlığının ve inqilâbiy kureşnin bütün taraflarını» qavrap ala, «istihsal ve tarla udarniklerinin portretleri»ni taqdim ete, «sosialist qurucılıq»nın mevzularını açıp kostere.(150.145-nci sahife).
Zaten, qırımtatar ustalarının özleri her halda etnografik tüsteki eserlerge meyil bereler.
İşte, eki dalğağa ait qırımtatar ressamlarının içtimaiy kelip çıquvları türlü-türlü olğanına baqmadan, olarnı bir şey — icat etüvge doğrultılğan tükenmez ıntıluv birleştire.
Oırımda o devirde ötkerilgen bir sıra bediiy sergiler (Kefe, 1927; Aqmescit, 1922, 1925, 1927, 1930, 1940 seneleri) kosterdiler ki, qırımtatar ustaları Oırımmh tasviriy sanatında yetekçi yer almaları, özlerinin aydın ve özgün istidatları ile tenqidçilernin diqqatlarını celp etmeleri içün imkân bar edi.(150.144-150-nci sahifeler).
Meselâ, Oırımda sovet hakimiyeti tasdiqlanmasının 15 yıllığına bağışlanğan sergide artıq 21 qırımtatar ressamı iştirak etti (qiyas içün: ruslardan 43, ukrainlerden 8, yehudiylerden 11, diğer milletlerden birer adam), hem «tatar ressamları istidat cehetinden sergi iştirakçileri arasında yetekçi yerlerde bulunalar».(150.145-nci sahife).
Bu ressamlar arasında serginin birinci mükâfatını qazanğan A.Ustayev, A.Yarmuhamedov, M.Abselâmov (ekinci mükâfat), Halilev, Asanov, Yağyayev, halq ustaları A.Kalafatov, A.Efendiyeva, F.Aliyeva, A.Mambetova ve diğerleri bar ediler.
Sergige hudayinabit (kendi kendine resim ögrengen) ressamlar da qatıldılar,Özünin deniz peyzajlarınen iştirak etken sobacı Azizov-şöyle istidatlı ressamlarnıh birisidir.(150.145-146-ncı sahifeler).
Amet Ustayev (1909-1990) Tuaq köyünde doğdı, Bağçasaraydaki ameliy sanat boyunca tehnikumnı bitirdi (1926-1929), lâkin onın meraqları bayağı kenişçe edi.
O portretler, peyzajlar da yapa edi.
Ressamnın erte eserlerinden birisi — «Bağçasaray çeşmesi»Resimi janr cehetinden turmuş levhası olıp, onda çeşmeden suv alayatqan yaş qızlar tasvirlengen.
Oquvnı bitirgen Ustayev taqsimlev boyunca Oazahistanğa tüşe, anda kilim toquv fabrikasında ressam olıp çalışa, qazah örneklerini ögrene, süjetli ve örnekli kilimlernin eskizlerini yarata (onın eskizi esasında Leninnin portreti olğan kilim toqula — 205.228-nci sahife).
1934 senesi tuvğan koyune qaytıp kelgen Amet Ustayev esasen bezetüvnen oğraşa — tükânlar, qaveler, klublar içün ad tahtaları yapa, aynı vaqıtta qalem resimleri, koydeşlernin portrelerinden ibaret seriyalar yarata.(88.54-nci sahife).
A. Ustayevni Vrubelnen qiyaslağan A.Polkanovnın fikirince, «Ustayev — aqransız istidat» edi.(150.146ncı sahife).
Ustayevnin en değerli eserlerinden birisi — «Oırğıncı aq gvardiyacılarnın tatar köyünden quvuluvı» adlı resimine belli ressam N.S. Samokişnin yüksek qıymet keskini haqqında malûmat bar (bu eser A.Polkanovnın yuqarıda anılğan maqalesinde qayd etile).
1935 senesi Ustayev Aqmescitke avuşa, mında Oırım oblast drama teatrinde dekorcı olıp çalışa, Pionerler evindeki resim studiyasına yolbaşçılıq yapa, Oırım Ressamlar birliğinin Teşkiliy komitetini meydanğa ketirüvde iştirak ete.
O devir kün tertibinde turğan mevzular boyunca çoqtan çoq siyasiy plakatlar, peyzajlar, naturadan resim taslaqları, portretler yapa.
Ustayevnin sürgünlikten evel yapıp yetiştirgen salmaqlı eserlerinden birisi — «Halq kedayı Canğazı Şerfedinnin portreti»dir (1939).
Bu eser 1939 senesi Moskvada olıp keçken Bütünittifaq bediiy sergisinde nümayiş etilgen edi.
Sonki vaqıtqa qadar mezkûr esernin tek «Tvorçestvo» mecmuasında basılğan reproduktsiyası saqlanıp qaldı, dep hesap etile edi.
Lâkin şimdi elimizde portretnih yağnen ve qalemnen yapılğan eki asıl nüshası buluna.
Portret realistik ressamlıq an'aneleri esasında keyfiyetti, professional yapılğan.
Re simde biz aq saqailı, maniayım teren bürüşikler örtken, çatışıq qaşları astındaki közlerinde mazunlıq, yaqınlaşayatqan afatnı sezüv duyğusı aks olunğan qartnın belgece tasvirini köremiz.
Şusı meraqlı ki, qırımlı ressamlar portret janrında çalışaqoymay ediler.(151.19-nci sahife).
Demek, bundan ötrü Ustayevnın mezkûr eseri daha qıymetlice ola.
Cenkten evel yaratılğan «Küneş nurlarındaki emen» adlı etüdni usta N.S. Samokişke hediye etken edi.
Ressamnın 1950-nci senelernin sonlarında yaratılğan akvarel resimleri endi Özbekistan ve Qazahistan devirlerine aittir.
«Sabah», «Tandaki şeher», «Pialadaki nar» kibi eserler şimdi Aqmescitteki qırımtatar sanatı muzeyinde saqlanalar.(248.187-nci sahife).
Daha yaqında belli olğanına köre, Amet Ustayevnin bir qaç eseri, cümleden, «Dağ özeni», «Oırım peyzajı», «Dağdaki yol» (1940) adlı resimler Aqmescit bediiy muzeyinin fondlarında çoq yıllar devamında saqlı turğan eken.
Amet Ustayev 1990 senesi Qazahistannıri Çimkent şeherinde vefat etti.
Qırımtatar tasviriy sanatında körümü sımalarnın birisi Abiy Yarmuhamedov (doğğan ve vefat etken yılları belli değil) edi.
A. Polkanov oha Qırımnın ilk milliy ressamı, değen edi.
Bilgenimizge köre, Yarmuhamedov tam manada professional tahsil almağan.
1917 senesi o, Harkovdaki operetta taqımında dekoremin yardımcısı olıp, sonra Kavkazda ve Oırımda teatr dekorcısı olıp çalışqan.
Belli bir vaqıt devamında Moskvada VHUTEMASta oquğan, sonra maddiy vaziyeti osal olğanı sebebinden kene Kezlevge qaytıp kelip, anda bezetici olıp çalışqan.(248.226-ncı sahife).
Sevastopoldeki resimler galereyasında Yarmuhamedovnın eki resimi nasıldır bir mucize qabilinde saqlanıp qalğan, bes-belli, olar anda 1930 senesi ötkerilgen «Sovet Oırımnın 10 yıllığı» adlı sergide nümayiş etilip, serginin mükâfatını qazanğan son qalıp ketkendirler.(88.67-nci sahife).
Yarmuhamedov 1935 senesi Moskvada, Şarq medeniyetleri devlet muzeyinde ötkerilgen «Sovet Oırımının sanatı» adlı nufuzlı sergide iştirak etmek içün müsaade alğan yekâne qırımtatar ressamı edi (serginin katalogında ressamnın tek adı anıla).
Ustanın «Tatar toyu» resimi açıq-açıqtan etnografik yönelişte olıp, onda tatar turmuşına ait tafsilâtlar tantimlik ve meraq ile kösterilgen.
Resimde biz tatar evinin küneş nurlarına tolu içerisini köremiz, anda musafirlerni qarşılap almaq içün her şey hazır — kilimler töşelgen, odalar cıyılğan.
Kendi kendine resim ögrengen ressam yaz kününin muhitini aks ettirici ışıq aqımlarını, tınıq, hafif kölgelerni büyük ustalıqnen tasvirley bilgen.
Resim debdebeli değil, öz ruhiyeti cehetinden cıllı ve şırnıqlı bir eserdir.
Ressamnın Qırımda yüz bergen içtimaiy denişmelerge nisbeten inqilâbiy ihtiraslarınen sihirilgen «Sosializmge kirgen Şarq» adlı resimi ise bam-başqa his-duyğular qozğay.
Bu eser — o devirge has olğan tipik bir resimdir, fikir etebilgen pek çoq adamlarnı bile yoldan urğan çiy hayaldir.
Ressam bu resiminde bahtlı adamlar yaşağan serbest, çeçeklengen Oırım haqqındaki hayatlarını nümayiş ete.
Resimdeki kimersi avropalıcasına, kimersi musülmancasına kiyinip quşanğan adamlar yarıq galereyalar boylap kezineler, biri-birlerinen aşıqmadan suhbetleşeler.
Bir baqıştan, bu — kurort ömürinden bir levhadır, demek mümkün, asılında ise, bu resim — muellifnin yanı cemiyet haqqında hayalıdır.
Belli ki, böyle cemiyet qurulacağını «halqlar atası» Stalin işandırğan edi.
İşte, resimnin sağ köşesinde Stalinnin büyükten-büyük portreti qoyulmasının sebebi de şundadır.
Umumen, A.Yarmuhamedovnın resimleri onın plener sanatı sahasında büyük usta olğanını köstereler.
Ressamnın belli eserleri cümlesine «Baynın bostanında», «Dağlı çobannın oyum», «Mamay taş ocaqlarında işçilernin atılıp öldürilüvi» kibi resimleri kireler.(248.226-ncı sahife).
1936 senesinden son hiç bir menbada ressamnın adı ahılmay.
XX asımın birinci yarısında yaşap, icat etken nice-nice ressamlar Oırım medeniyetinin tarihından silinip taşlandılar!
Keçmişte nam qazanğan, şuret arttırğan nice-nice adamlar haqqında şimdi elimizde hiç bir türlü malûmat yoq, olsa bile — zerre qadardır!
Aqmescitteki bediiy muzey, ülkeşınaslıq müzeyi öz fondlarında Tohtar Afuzovnın (1900-1942) resimlerini heppeyi vaqıt saqlı tutıp, kimsege köstermediler.
Tek yaqında bu eserlerni körmek, olarğa qıymet kesmek imkânı doğdı.
Afuzovnın dağ ve deniz peyzajları («Ay-Petri», 1935; «Küneş qonğanda», 1937; «Deniz», 1940), cıllılıq, samimiylik ile tasvirlengen Ûırım manzaraları («Balıqçı qulübesi», 1935; «Ay ışığındaki evçik», 1939; «Oreandadaki lager», 1940), parlaq, renkkerenk natürtmortları («Küzçeçek», 1935; «Çeçekler ile natürmort», 1940; «Vişneler ile natürmort», 1940) ressamnın özgün istidatından, Moskvada V.Meşkovnın studiyasında aldığı temelli professional bilgilerinden delâlet bereler.
Ressamnın hayatı 1942 senesi üzüldi — om faşistler atıp oldürdiler.
Moskvadaki Stroganov adına ressamlıq-sanayı oquv yurtunın mezunı Abdulla Lâtif-zadenin (1888-1955) ömüri ve icadiy faaliyeti haqqında da malûmat pek az.
O, 1921-1924 seneleri devamında Bahçasaray muzeyinih Kokközdeki filialında (Yusupov sarayı) müfettiş (ya da mudir) (248.101-nci sahife) olıp çalışqan, sonra mektepte sızuv ve resim yapuv boyunca ders bergen.(248.130-ncı sahife).
1930 senesi sovetlerge qarşı faaliyet alıp baruvda qabaatlanıp, Oırımdan sürgün etilgen.
ömürinin 14 yılını Stalin lagerlerinde keçirgen.
Organlar om yaqalağan vaqıtta pek çoq resimlerini, eskizlerini müsadere etkenler ki, o eserlernin taqdiri şimdi belli değil.
Onın icadı haqqında biz tek on resimnin qara-beyaz fotoreproduktsiyalarına baqıp qıymet kese bilemiz.
Ressamnın doğmuşlarında saqlanıp qalğan bu fotoreproduktsiyalarda milliy kiyimler kiygen qızlar, şeher peyzajı, turmuş eşyaları ve qırımtatarlarnıh milliy urbaları tasvirlengen.
Ressamnın «Keçmişnin cirençli tipleri» dep adlandırılğan grafikalı satirik portretleri de pek meraqlıdır.(248.101-nci sahife).
Lâtif-zade ömürinin sonum Harkov oblastında (Lozovaya stantsiyası) keçirdi, anda saqatlar şirketinde çalıştı.
A. Abiyevnin torum olğan Muhtar Şerfedinov (1908-1941).
 Bağçasaraydaki ressamlıq-sanayı mektebini alâ işaretlemen bitirip,Moskva mimarcılıq institutına oqumağa kirdi ve Moskvada da yaşamağa qaldı.(248.213nci sahife).
Saqlanıp qalğan malümatlarğa köre, Şerfedinov acayip resimci sıfatında cemaat binalarının leyhaları üzerinde çalışqan.
Muhtar Şerfedinov Moskvadaki Gorkiy adına medeniyet ve istrahat bağçasmıh leyhasını yapqan muelliflernin birisi olaraq tanıldı.
Oırımnın 1930-nci senelerdeki medeniy ömürinde meşhur ukrain ressamı, tasviratta uruş janrımh acayip ustası sayılğan akademik Nikolay Semyönoviç Samokişnin studiyası hususan büyük röl oynadı.
Belli ki, bu studiya sonundan Simferopol ressamlıq tehnikumına çevirilgen edi, şimdi ise N.S. Samokiş adına ressamlıq oquv yurtu, dep adlandırıla.
Cenkten evel icat etken qırımtatar ressamlarının ekseryieti şu studiyada terbiyelendiler.
Aqmescitte 1918 senesinden yaşağan N.S. Samokiş qırımtatar halqını sevip-saya edi. 
%O, qırımtatar pek ürmet ete ve şunıñ içün de qırımtatar halqnıñ facialı tarihi onı er daim raatsızlap tura edi.
Oırımtatar halqına münasebetini o özünin bir sıra tarihiy eserlerinde («Oırımda 1921-1922 senelerinin açılığı») aks ettirdi.
Meselâ, «Oırımtatarlarnın hicretke ketüvi» (1934) adlı resimde tatarlarnın tuvğan topraqnen sağlıqlaşuvlarımn yanığı tasvirlene.
Resim Simferopoldeki bediiy muzeyde nümayiş etilgen edi.
Resimde biz yelkenli gemige çıqmaq içün skelede toplanğan zavallı adamlarnı köremiz.
Daha demin yönegen diğer gemi ise ufuqqa taba aşıqa.
Resimnin sağ qısımında, birinci planda ğayet emiyetli levha tasvirlengen — vatanını terk eteyatqan adiy koylu tatar adamı endiden son şu topraqqa sahiplik yapacaq rus pomeşçiginen guya sessiz laqırdı ete.
Tatar adamı itaat ile başını töben alğan (öz toprağında), rus ise özüni şorbacı (birevnin toprağında) kibi his ete.
Onın ayaqdaşı — körkem urbalar kiygen bir hanım lornetini közüne yaqın tutıp, ortalıqtaki qalabalıqnı meraqnen seyir etip tura.
Ressam qırımtatar halqinin tarihındaki eh facialı daqqalamıh birisini tasvirlegen: tatarlar öz yurtunı terk etkenleri etken, daha nice-nice adamlar yolda helâk oldılar.
Oara deniz yüzlernen, binlernen adamlarnın cesedlerini Oırım yalısına çıqarıp taşlağan edi.
Anadan doğma istidatlı, pek büyük ümütler bağışlağan Şevket Qadrizade (1908 senesi Tavdayır köyünde doğğanı tahmin etile) körümü ressam ola bilecek edi.
Kerçek, o — acayip resimler yapqan qırımtatar klassik şairi Abdurahman Oadri-zadenin oğludır.
Şevket hususan peyzajlarnı büyük ustalıqnen yapa edi.
Rus klassik ressamlarının eserlerinden kopiyalarnı ise yüksek tehnikiy seviyede ve tamlılıqnen icra ete edi.
Teessüf ki, o pek az yaşadı.
1931 senesi Oızıl Orduda hizmet eter eken, Çuguev şeherinin civarlarında ötkerilgen talim vaqtında helâk oldı.
Bugünde ise Şevketnin torum — Simferopol ressamlıq oquv yurtunıh talebesi Zubeir Oadri-zadeden yahşi ressam çıqacağına ümüt bar.
Ressam, qırımtatar teatrinin solisti Memet Abselâmov (1911-1988) Aqmescitte N.S. Samokişnin studiyasını bitirdi (1934).
İstidatlı ressam sıfatında oquvını devam ettirmek içün Leningraddaki Sanat institutına yollanıl dı, lâkin bu tekliften vazgeçip, Oırımda qaldı.
M. Abselâmovnın ЗО-ncı senelerge ait resimleri Oırımda olıp keçken sosialistik denişmelernen sıqı bağlıdır («Üsküt köyündeki tatarlarnın mamür yaşayışı», 1935; «işçiler köşesi», 1935).
1944 senesi M.Abselâmov bütün halqınen beraber Öırımdan sürgün etilip.
 Tacikistanğa tüşe.
Cumhuriyet ve Bütünittifaq sergilerinde iştirak etken, 1958 senesinden SSSR Ressamlar birliğinin azası olğan M.Abselâmov peyzaj janrının tanılğan ustası edi.
 («Küneşli kün», 1947; «Sabah», 1955; «Küz», 1956; «Tacikistanda bahar», 1962; «Oızıl damlar», 1979).(88.9-ncı sahife).
Abselâmovnın eh sevgen mevzusı — Oırım tabiatı edi («Oırım gecesi», 1958; «Oırım selbileri», 1958; «Gurzuf», 1980; «Tan», 1983; «Sonki ışıq», 1984; «Bahar», 1985).
Oırım manzaralarını ressam ta 30-ncı senelerde tasvirlep başladı («Yanı Üsküt», 1936).
Onın peyzajları acayip nazm ile ayırılıp turalar: olar kolorit cehetinden yarıq ve nazik olmaqnen beraber tek Oırım tabiatının güzelligini değil, aynı vaqıtta muellifnin sevgisini ve ayretini ifadeleyler.
Farit İlyasov (1915-1944?) Başqırtıstanda doğup östü.
 lâkin onın taliyi de qırımtatarlarnıh facialı taliyi kibi oldı.
F. İlyasov Oazan ressamlıq oquv yurtum bitirdi (1934), Tataristan ASSRnin Sovet ressamları birliğini meydanğa ketirüvde faal iştirak etti, 1936 senesinden şu Birlik reisinin birinci muavini olıp çalıştı.(205.225-nci sahife).
Ressamnın Oazanda yaşağan devirine ait tek kataloglardaki anmalar qaldı (grafika tabaqları, cümleden — bestekâr N.Jiganovnın portreti).
1940 senesi ötkerilgen «Sovet Oırımı 20 yaşında» adlı yübiley sergisinde onın «Gorkiy «Teselli»de» resimi nümayiş etildi (248.101-nci sahife), bundan ğayrı, onın «Tatar köyünde Oızıl Orduğa özğaruv» adlı resimi anıla.
Ressam eki kere yaqalana — başta Oazanda (tezden azat oluna), sonra 1944 senesi Oırımda.
Bundan son ressamnın izleri coyula.
Qırımnın cenk arfesi yıllarındaki medeniy ömüri haqqında biz esasen qırımlı sanatşınas ve muzey hadimi A.Polkanovnın faaliyeti sayesinde bilemiz.
Rus ve ukrain sanatşınaslarınen birlikte o da mecmua ve gazetalarda maqaleler bastırıp, qırımtatar ressamları haqqında defalarca yazdı, öz maqalelerinde qırımtatar ressamlarının tuvğan topraqnı, tuvğan tabiatnı nasıl sevgenlerini qayd etti.
Oırım medeniyetine ait olıp, yoq olunuvğa hüküm etilgen bediiy kollektsiyalarnın saqlanıp qalmasında A.Polkanovnın hizmeti büyüktir.
Ressam Şamil Muratov haqqında biz tek bir şeyni, yani 1944 senesi halq sürgün etilgen vaqıtta onın Oırımda olmağanını ve bu ressam bir sıra cumhuriyet hem de bütünittifaq sergilerinde iştirak etkenini bilemiz.(205.227-nci sahife).
Ressam, yazıcı Ennan Alimovnın (1912-1941) icadiy ömüri de qısqa oldı.
O, 1936 senesi Aqmescitteki ressamlıq tehnikumını bitire ve aynı şu yılı mezkûr tehnikummn direktorı olaraq tayinlene.
1941 senesi Donbassta olğan uruşlamın birinde helâk ola.(248.35-nci sahife).
E. Alimovnın eserlerini «Yaş quvet», «Komsomolskaya pravda» gazetalarında basılğan (1933-1936) reproduktsiyalardan bilemiz.
İşte, bu eserler sırasına «Yüzümci qızlar», «Dağda tan», «Oaytarmağa oynağan qız» kibi resimler kireler.
Seithalil Osmanov (1919-1994) — Oırımda ta cenkten evel icat etip, sürgünlikten son Vatanğa avdet olğan yekâne qırımtatar ressamdır.
Onın icadiy faaliyeti artistlikten başlandı
 %S.Osmanov 1937 senesi Aqmescitteki teatr tehnikumımh aktörlıq bölügini bitirdi ve şu yılı da N.S. Samokişnin ressamlıq studiyasına qatnap başladı.
1943 senesine qadar qırımtatar drama teatrinde artist ve rejissör olıp çalıştı, ressam sıfatında bir sıra spektakllerni yaraştırdı.
Professional ressamlıqnen sürgünlikte meşğül oldı.
Anda hem teatrde roller oynadı, hem Tacikistan Bediiy fondunda (Leninabad şeheri) çalıştı, cumhuriyet ve bütünittifaq sergilerinde iştirak etti.
S. Osmanov 1962 senesinden SSSR Ressamlar birliğinin azası edi.
Onın bazı resimleri AQŞ, Rusiye, Yaponiya, Türkiye, Poloniyadaki hususiy kollektsiyalarda bulunalar.(248.157-nci sahife).
Bular — esasen peyzajlar ve natürmortlardır («Çua çeçekler», «Oırmızı gül», 1980).
Lâkin 1980-nci senelerde . yaratılğan en yahşi eserleri sırasına qırımtatar ziyalılarının vekillerinden yazıcı Eşref Şemyi-zadenin (1980) ve bestekâr İlyas Bahşışmn (1986) portretlerini kirsetmek mümkün.
Bu eserler diqqatımıznı, başta bir, tasvirlengen adamlarnıh degerliklerinen, halq arasındaki emiyetlerinen celp eteler.
Ressamğa siyasiy taqipler şaraitinde bulunğan halqnıfi eh yahşi vekilleri öz istidatlarının tanılmasına irişe bilgenlerini köstermek mühim edi.
Ressam yapqan «Elmira» adlı portrette (1983) zamandaşımız, dülber, oqumışlı, ülviy ve şairane mizaçlı qırımtatar qadımnın ideali mucessemleşkendir.
Doğru, ressamnın bazı bir diğer portretlerinde tışqı yaldızlamalar, teatrcilik pası közge çarpa, belki de, bu şey resssamnın aktörlıq zenatının tesirinen bağlıdır.
Osmanovnm icadında Oırım mevzusı ayrıca yer tuta.
Ressam sürgünlikte yaşar eken, Vatanına defalarca kele, mında peyzaj resimleri yaratmaq içün ilham ala, resimlerde Oırımnıh eh körümü yerlerini tasvirley («Ayuvdağ», «Çehovnın Gurzuftaki evi», «Deniz ve qayalar», 1982).
Ressam «Qırımnın yalıboyunda gece» adlı peyzaj resiminde Ayüvdağnın panoramalı körünişini bere.
Dağ eteğindeki evçiklernin pencereleri gece qaranlığında yanıp turalar, ay nurları ise dalğasız deniz sathında, dersin, bir yol keçirip, seyircini tuvğan yalığa qaytmağa çağıralar.
S.Osmanov Oırımğa 1988 senesi qaytıp keldi ve derhal faal icadiy işke kirişti — qırımtatar medeniyetinin ulu erbaplarından I.Gasprinskiy, N.Çelebicihan, B.Çoban-zade, U.
İpçiğe bağışlanğan yübiley tantanalarını yaraştırdı.
1990-ncı senelerde Aluştada (1991) ve Aqmescitte (1994) ressamnın şahsiy sergileri ötkerildi.
Oırım devirine ait resimler esasen peyzaj ve natürmort janrında yapılğanlar.
Bu devirde yaratılğan peyzajlarnıh ruhiyeti de denişe.
80-nci senelerge ait eserlerde elegik duyğular üstün turğan olsa, 90-ncı senelerde yapılğan resimlerde artıq heyecanlı-patetik duyğular qabarıp çıqa.
Vatanına qaytqan ressamnı sarıp alğan duyğularm deniz peyzajları seriyasında — doğayatqan küneşnin gülgülü şavleleri astında nazlanğan yalıdaki qayalarğa barıp urulğan şiddetli dalğalarda közetmek mümkün.
Cenkten evel icat etken qırımtatar ressamları cümlesine qarasuvbazarli Resid Çelebiyevni de qoşmaq lâzim.
Oırımtatar devlet teatri açılğan künden (1923) başlap şu teatrde ressam ve aktör olıp çalışqan (251.
20-nci sahife) bu adam Bağçasaray muzeyinifi direktorı Usein Bodaninskiy Oırım boylap teşkilâtlandırdığı meşhur etnografik eskpeditsiyada tasvirleyici ressam sıfatında iştirak etti.
R. Çelebiyevnin resimleri şimdi Bağçasaray tarihiy-medeniy zapovedniginin fondlarında saqlanalar.
Bağçasaray rayonının Teberti köyünde doğğan Emir-Amet Parikov da 1920-1930-ncı senelerde tanılğan peyzaj ustalarından birisi edi.
E-A.Parikov 1924 senesi Bağçasaraydaki bediiy-sanayı tehnikumını bitirgen son ressam hem de kemik ve ağaç üstünde oymacı diplomını aldı.
O, özüni SSSR Ressamlar akademiyasının muhbir azası Usein Bodaninskiy şegirti, dep saya edi.
Lâkin 20-nci senelernin ekinci yarısında professional artistlikke ziyade berilgen Parikov ressamlıq işini çetke süre ve belli bir vaqıttan son meşhur qırımttar komik artistine çevirile.

E-A.Parikov 1936 senesi vefat etti.
Aqmescitnih Subhi soqağındakı qırımtatar mezarlığında defn olundı.(250.45-nci sahife).
2.2.1950-1980 senelerindeki qırımtatar tasviriy sanatı
ûırımtatar tasviriy sanatının ayaqqa turuv ve inkişaf etüvindeki ekinci basqıç 50-80-nci senelerge, yani qırımtatarlarnıh daha sürgünlikte, esasen
Ozbekistanda, yaşağan yıllarına doğru keldi.
E. Oudusov qayd etkeni kibi, sürgünlik yıllarında ümüt etilmegen şey yüz berdi: «qırımtatarlar diğer türkiy tilli halqlarnen qarışıp, yer yüzünden, umumen cihannın etnik haritasından yoq olmaq yerine özlerinin milliy şahsiyetini saqlap qalmaqnen bir sırada şaşılacaq derecede dayanıqlıq kösterip...
dünyada en oqumış milletler sırasına çıqtılar».(90.28-nci sahife).
İcadiy yollarını cenkten evel Oırımda başlağan bazı qırımtatar ustaları özlerini Oırımdan tışta da tanıttılar, unvanlar qazandılar.
Meselâ, ressam Kâzim Eminov Ozbekistanda nam qazanğan sanat erbabı unvanını birinci olıp alğanlar sırasında edi.
Aluştada doğup ösken K.Eminov (1928-1976) bediiy tahsilni N.
S. Samokişnin studiyasında alıp başladı (ta 1939 senesi o balalar icadiyatı olimpiadasında iştirak etip, birinci mukâfatnı qazanğan edi).
1946 senesi Samarqand ressamlıq oquv yurtunın bir kereden 2-nci kursına qabul etildi, lâkin bir yıl keçer-keçmez, qırımtatar milletinden olğanı içün oquv yurtundan quvuldı, sonra Taşkentke köçti ve anda 1953 senesi P.
Benkov adına cumhuriyet ressamlıq oquv yurtum alâ işaretlemen bitirdi.
1954 senesinden cumhuriyet ve bütünittifaq sergilerinde muntazam iştirak etti.
1955 senesi SSSR Ressamlar birliğinin azası oldı.
Yıllar devamında Taşkent pedagogika institutımn bediiy grafika fakultetinde ders berdi.
Amet Oalafatovğa soylığı olğan Kâzim an'aneviy qırımtatar sanatını seve ve teren his ete, burunğı qırımtatar medeniyetinin tiklenmesi haqqında arzu ete edi.
O, sürgünlikte yaşap, Vatanına daima asret olsa da, Özbekistannı da yürekten sevdi.
Özbek toprağında yaşağan adamlarnı alğışlağan, Özbekistannın tarihına bağışlanğan bir çoq acayip eserler yarattı («Uçaq uçup keçti», 1960; «Frunze ve Mirşarapov», 1960; «Oarılğaç», 1961; «Çırçıq vadiysi», 1969; «Çarvaq», 1972; «Uyanuv», «Emek», «Rahatlanuv» triptihi, 1972; «Parkent aqsaqalları», 1974).
1970-nci senelerde Eminov Qırım memurlarının qarşılığına baqmadan, Oırımğa eki kere sefer yapıp oldı.
Onın icadındaki bu sonki devir (1970-1976) ressam istidatının gür çeçeklenmesinen, onın istidatı tuvğan topraqqa bitmez-tükenmez sevgi ile ğıdalanmasınen qayd oluna.
Eminov Oırım mevzusında 30-ğa yaqın peyzaj resimleri yaptı, olarnın arasında «Cenüp hikâyesi.Ayüvdağ.Oırım» (1973), «Gurzuf.Zeytün terekleri» (1970) kibi eserler bar.«Ay-Petride ösken çamlar» (1973) adlı resim mezkûr seriyadaki eh güzel resimler cumlesindendir.
Bu resim şimdilikte Taşkentteki devlet Sanat muzeyinin kollektsiyasında buluna.
Vatanğa sevgisini boyalar tilinen ustalıq ile ifadelegen acayip ressam Kâzim Eminovnm ömüri avtomobil qazası neticesinde üzüldi.
Ulu Vatan cenkinin iştirakçisi, mimar İrfan Şemsedinov Ukraina Ressamlar akademiyasınıh professorı, değen şerefli unvan taşıy.
İ. Şemsedinov 1919 senesi Kezlevde doğdı, 1935 senesinden 1941 senesine qadar Moskvada, Harkovda oqudı.
Cenkten son Ukraina Ressamlar akademiyasında oquv-icadiy ustahanenin rehberi olıp çalıştı, 200-den ziyade mimar yetiştirdi.
İ. Şemsedinov — qaraman şeher Sevastopol şerefine Hrustalnıy burunında qoyulğan abide leyhasmıh, «1783-1944 seneleri qırımtatar halqına qarşı yapılğan genotsid qurbanlarına» memorial abide leyhasınıfi müellifidir.
Sonki yıllarda Şemsedinov ressamlıq sahasına çoq diqqat ayıra.
Böyleliknen, tuvğan Oırımımh tabiatına bağışlanğan «Bağçasaraydaki Hansaray», «Bağçasaraydaki Hancami», «Oapsıhor.Tatar qaraltısı», «Ouru Özen.Tatar qaraltısı».«Koktebel.Voloşinnin evi», «Oaradağ.Yağmur aldından», «Deniz qayaları.Dalğalar», «Küçük Özen», «Erılğan destesi» kibi akvarel resimlerinin seriyasını yarattı.
Usta özünin bu eserlerinde Oırımmh körümü yerlerini aks ettirmeknen sıhırlanmayıp, tuvğan halqnın turmuşına, tuvğan tabiatqa nisbeten aybetli münasebetini de nümayiş ete.
Aqmescitteki qırımtatar sanatı müzeyi 1997 senesi irfan Şemsedinovnın akva-rel resimlerinden ibaret şahsiy sergisini teşkilâtlandırdı.
Bir çoq qırımtatar ressamları halqnıh facialı taqdirini başından keçirerek, kendi istidatlarını tolu kölemde ömürge keçirip olamadılar.
Hamdi Mustafayev (1918), işte, olarnın cumlesindendir.Cenkten evel bir qaç yıl devamında Aqmescitteki N.
Samokiş adına ressamlıq oquv yurtunda tahsil alğan H.
Mustafayev cenk başlanğanda oquvını bıraqıp, cebhege kete, cenkten zabit olıp qayta, Taşkentteki P.Benkov adına ressamlıq oquv yurtunda tahsilini devam ettire.
Sonra bezetüv işlerinen oğraşa, manzaralı-ameliy işlenmeler içün örnekler yarata.
Oırımğa 1968 senesi qaytıp kele.
H. Muştafayevnin ressamlıq icadını çoqtan-çoq portretler, natürmortlar, peyzajlar teşkil eteler.
Kimersi monumental, kimersi lirik, kimersi felsefiy olğan bu eserlerde tuvğan Oırımına meftün olğan, ömür hikmetini bilgen, öz halqınen üzviy bağlanğan ressamnın qalbi aks oluna («Bağçasaray», «Cuma cami», «Gurzuf», «i.
Gasprinskiynin portreti», «Oadınımnın portreti», «A.Lâtif-zadenin portreti»).
Cevdet Tahtarovnın (1926-1998) icadiy taliyi biraz uyğunca oldı.
O, 1955 senesi P.Benkov adına cumhuriyet ressamlıq oquv yurtunı bitirip, 25 yıl devamında Özbekistan televideniyesinde sanalaştırıcı ressam olıp çalıştı.
Anda A.Udalovnıfi «Sabır», Yu.Ahunbabayevnih «Baba», M.Lermontovnın «Mtsıri», N.Dumbadzenin «Ebediyet qanunı» eserleri boyunca çıqarılğan filmlernin, hem de «Oarılğaç» videofilminin ressamı oldı.
Fevzi Recepov (1923-1983) keniş, temelli tahsil alsa da, sürgünlik şaraitlerinde öz iqtidarını tolusınen kösterip olamadı.
O, Aqmescitte, Qırım koy hocalığı institutının rektorı Arif Alimovnın ve qırımtatar tili ve edebiyatı ocapçesi Mümine Recepovanın qorantasında doğup östü.
Aqmescitteki balalar ressamlıq studiyalarına qatnadı.
Ta bala ekende belli ressamlarnın yağlı boyalarnen yapılğan eserlerinden eyi kopiyalar yapıp başladı.
1946 senesi F.Recepov trudarmiyadan Samarqand şeherine kele, çünki onın qorantası anda sürgün etilgen edi.
Şeherdeki Bediiy fondğa işke kirip, ömürinin sohunace anda çalışa.

1955 senesi qırımtatar ressamları arasında birinci olıp Taşkent teatrressamcılıq institutının kündüzki bölügine ressam mütehassıslığı boyunca oqumağa kire ve om muvafaqiyetnen bitirgen son, institutta ocalıq yapmaq teklifini ala.
Lâkin o, Samarqandqa qaytıp bara ve bezetici ressam sıfatındaki faaliyetini devam ettire.
Onın natürmortlar seriyası («Georginalar ve flokslar», «Oarpız», «Ayva», «Yüzüm», «Samarqand toprağının mahsulları»), Samarqand civarlarını aks ettirgen peyzajlar («Agalıq»), eski şeherdeki mimarcılıq abidelerinin körünişleri, medeniyet ve sanat erbaplarının portretleri ressamnın professional ustalığı yüksek noqtada bulunğanını köstereler.
Lâkin bir daha körüp olamağan Vatanının manzaralarını aks ettirgen peyzaj resimleri hususan güzeldirler.
Meselâ, «Gurzuf», «Qaçaqmalcılar», «Oırımtatar urbasını kiygen qadın» kibi resimlerni o, balalıq ve ösmürlik hatıraları esasında yapqan edi.
Recepovnın eserleri Moskvada ötkerilgen bir çoq bütünittifaq sergilerinde, Taşkent ve Samarqandda ötkerilgen cumhuriyet sergilerinde nümayiş etildi.
Bir sıra resimlerni Samarqanddaki Tarih, medeniyet ve sanat müzeyi satın aldı.
Sanatşınaslıq doktorı, professor, Özbekistan Ressamlar akademiyasınm akademiği Rafael Taqtaş öz maqalelerinde Recepovnın icadına ğayet yüksek qıymet kese edi.
Recepovnın qız qardaşı 2001 senesi ressamnın ekseriyet eserlerini Vatanğa ketirebildi ve olarnı Cumhuriyet qırımtatar sanatı muzeyine bağışladı.
Qırımdan balalıq çağında sürgün etilgen istidatlı yaşlamın icadiy taliyleri de çeşit türlü oldı.
Halil Memedlâyev (1937) — şöyle istidatlı gençlernin birisi edi.
O, Duşanbedeki ressamlıq oquv yurtunda tahsil aldı (1955-1960), 1967 senesinden başlap Leninabadnın Bediiy fondunda çalıştı, leninabadlı yaş ressamlarnın birleşmesine yetekçilik yaptı, 1977 senesi SSSR Ressamlar birliğinin azası oldı.
H. Memedlâyevnin icadiy meraqlanuv dairesi keniş edi — o hem dekorcılıqnen oğraştı, hem monumental eserler yarattı, lâkin meyilligi mevzuiy resimlerde ve portretlerde edi.
Ressam 70-nci senelerge has sosialistik realizm üslübinde yapılğan resimler vastasınen kündelik emek haqqında hikâye ete, emekdar insannı, Orta Asiya tabiatının güzelliklerini terennüm ete — «Turksib» (1968), «Armanda» (1970), «Yır» (1974), «Bahar» (1975), «Aşttaki burav donatması» (1983).H.Memedlâyev 1993 senesinden berli Oırımda yaşay, Krasnogvardeyskoye rayonının Oktâbrskoye qasabasındaki balalar ressamlıq studiyasına yolbaşçılıq yapa, icatnen çoq oğraşa, maneviy ve içtimaiy cehetten değerli eserler yarata («Dua», 1995; «Bağçasaray», 1997).
1995 ve 2000 seneleri Aqmescitte ve Bağçasarayda ressamnın şahsiy sergileri olıp keçti.
Ressam Nuri Planciyev (1937) de Oırımdan bala ekende çıqarıldı.
Aluşta rayonında doğup ösken Nuri bir sıra obyektiv sebeplerden ötrü professional tahsil alıp olamadı, lâkin icatta oha Leningrad Ressamlıq akademiyasının mezum Dmitriy Valerianoviç Selânin ustazlıq yaptı.
1944 senesinden 1969 senesine qadar Nuri Planciyev Taşkent oblastındaki Yanıyol şeherinde yaşadı, anda belli rus ressamı İ.
Brodskiynin şegirti F.Malkinden ressamlıq sırlarını öğrendi.
1975 senesi Melitopol şeherine (Zaporojye oblastı) köçüp, şimdi de şu şeherde yaşay, şeher ve cumhuriyet sergilerinde iştirak ete.
Onın «Ay yarıq gecesinde» (1962), «Uçansuv yanındaki sırlı tavuqlar» (1987), «Oırım sığınları» (1995), «Dağlı Oırım» (1996), «Sırlı tavuqlar alanı» (1997), «Sultan tavuğı» (1997) kibi eserlerinde realistik üslüp manzaralı-folklor elementlerinen çatışqandır.(87.39-ncı sahife).
Taşkentteki P.Benkov adına cumhuriyet ressamlıq oquv yurtum bitirgen (1955-1961) Abib İsmailov (1939 senesi doğdı) şimdilikte Samarqand şeherinde yaşay.
Bu ressam bir çoq yıllar devamında şeherdeki orta mahsus oquv yurtlarında ders berdi, 1975-80-nci senelerde şehernin Baş ressamı oldı.
1962 senesinden itibaren cumhuriyet ve bütünittifaq sergilerinde iştirak etti, 1970 senesi SSSR Ressamlar birliğine qabul olundı.
O, esasen peyzaj janrında çalışa — mimarcılıq ve lirik peyzajlar yarata hem de interyerlerni, muzey ekspozitsiyalarını bezetüvnen oğraşa.
Onın belli resimleri sırasına «Agalıq.Qış» (1976), «Merangöl.Uyle» (1977), «Eski şeher» (1978), «Samarqandda qış» (1980), «Registan» (1985) kibi eserleri kireler.
İşte, cenkten evel Oırımda doğğan qırımtatar ressamlarının cedveli A.
İsmailovmn adınen yekünlene.
Cenkten evelki nesilge ait qırımtatar tasviriy sanatı ustalarının icadını sanatşınas alimler daha endi öğrenip başladılar.
Ayaqqa turayatqan qırımtatar sanatşınaslığı çerçivesinde bu mevzunın ileride tedqiq etilmesi neticesinde üyken nesil ressamlarımıznın cedveli bayağı kenişleycegi şubhesizdir.
Sürgünlik yıllarında qırımtatarlarnın ekseri qısımı (70%) Ozbekistanda yaşadı, şu sebepten Özbekistan ressamlıq mektebinin qırımtatar kadrları şekillenmesinde oynağan rölüni ve qırımtatar sanat ustalarının icadına ğayet büyük tesir köstergenini qayd etmek zarur.Qırımtatar milletinden olğan yüzlernen yaş ve qızlar Taşkent ve Ferğananın ressamlıq oquv yurtlarında tahsil aldılar, işte, ilk qırımtatar heykeltraşları (A.Aliyev, Ş.
Ahtemov), ekspozitsionistleri (A.Seit-Ametov), gobelen ustaları (M.Çurlu) Ozbekistanda peyda oldılar.
Bundan ğayrı, Özbekistanda R.Useinov, A.Baraş kibi ressamlarımız, Z.Trasinova, E.İzzetov kibi grafikacılarımiz, S.Yaqubov, İ.Ablayev, F.Seithalilov kibi kirametçilerimiz yetişip çıqtılar.
Bazı qırımtatar ressamları ise tahsilni Rusiyenin ve SNG devletlerinin yetekçi icadiy oquv yurtlarında aldılar.
Meselâ, İ.Şeyh-zade ve N.Yaqubov Moskvada, L.Trasinova Leningradda, A.Belâlov, A.Seit-Ametov, R.Netovkin Ukrainada, İ.Veliullayev, K.Cepparov Gurcistanda oqudılar.
Bu hal, sözsüz, qırımtatar professional sanatının keyfiyetçe yukselüvinden delâlet bere.
2.3.1989-2001 senelerindeki qırımtatar tasviriy sanatı
1980-nci senelernin sonu — 1990-ncı senelernin başı umumen qırımtatar medeniyetinin ve şu cümleden qırımtatar tasviriy sanatının inkişafındaki yanı basqıçnı belgilediler.
Bu — eh evelâ qırımtatarlar öz Vatanlarına kütleviy surette qaytıp başlağanlarınen bağlıdır.
Evelde çeşit şeherlerde dağınıqlıqta yaşağan qırımtatar ressamları pek çoq şeylerden, meselâ, icadiy qonuşuvdan, milliy tematikanı ögge sürmek imkânlarından mahrum ediler.
Şimdi ise özlerini eyi taraftan kostere bilgen qırımtatar ressamları çoq yıllar zarfında ilk kere Oırımdaki medeniy ceryanlarğa da tesir etmek iqtidarında oldılar.
Halqnıh ömürinde yüz bergen negiz denişmeler sayesinde, siyasiy ömürnin faalleşmesi, qırımtatar halqımn bir talay demokratik serbestliklerni elde ete bilmesi neticesinde tasviriy sanatnın inkişaf etüv harakteri de denişti.
Milliy sanatnın şimdiki devirdeki inkişafı kimerde açıq-aydın siyasiy tüs taşıy, çünki bir çoq ressamlar milliy hareketnin faal iştirakçileridirler.
«Yanı mintaqa»larnı menimsev ketişatında ille rastkelingen bütün teşkiliy meselelerni (mesken, ustahane meselesi, birinci sergilerni teşkilâtlandıruv, qırımtatar sanatını terğib etüv meseleleri) olar olduqça qısqa müddetlerde, mustaqil surette ya da qırımtatar halqı Meclisinin qoltutuvı sayesinde çeze bildiler.
Sürgünlikten Oırımğa 264 bin adam qaytıp keldi.
Hal-azırda qırımtatarlar yarımada ehalisinin 12,7 fayızını teşkil eteler, lâkin bu sayı ket-kete arta (daha 12 yıl evelsi qırımtatarlar mında cemi ehalinin ancaq 0,1 fayızını teşkil ete ediler).
Ustalar ve ressamlarnıh avdeti 1991 senesinin mart ayından son, yani Aqmescitte qırımtatar ressamlarının Birinci (1990 senesinifi fevrali) bütünittifaq sergisinden ve i.
Gasprinskiynin 140 yıllığına bağışlanğan Halqara konferentsiyanm açıluvına keliştirilip ötkerilgen Ekinci bütünittifaq sergisinden son qulaç aldı.
Sergide iştirak etmeğe hem Oırımnın özünden, hem başqa ülkelerden qırımtatar ressamları davet olundılar.
Bu vaqiadan biraz evelce, yani 1990 senesinin mayıs ayında Aqmescitte cenkten sonki Oırım tarihında ilk kere qırımtatar ressamlarının Bütünittifaq sergisi ötkerilgen ve onda Oırımğa qaytıp kelgen ustalarnen bir sırada daha sürgünlikte bulunğan icatçılar da iştirak etken ediler.
Birinci sergiden son 1993 senesinin baharinde daha bir sergi (205.248-nci sahife) ve 1994 senesi mayıs 14-te kene bir sergi ötkerildi.
Bu sergilerden ğayrı, Oırım şeherlerinde ve Oırımdan tışta M.Çurlu, R.Netovkin, R.Useinov, Z.Trasinova, S.Osmanov, A.Baraş, N.Yaqubov, İ.Nafiyev, i.Ablayev kibi tanılğan ustalarnın ve diğerlerinin şahsiy sergileri olıp keçti.
1995 senesinden itibaren her yıl Qırımda ve Oırımdan tışta qırımtatar ressamlarının orta esapnen 10-15 sergisi ötkerile.
Bu sergiler qırımtatar tasviriy sanatının ayaqqa turması ve inkişaf etmesi içün negizni yaratuvğa doğrultılğan bütün teşkiliy işnifı başlanğıçı oldılar.
1990 senelerinin başlarında Oırımtatar medeniyetini ğayrıdan tiklev boyunca koordinatsion merkez meydanğa ketirildi, biraz vaqıttan sofi bu merkez Oırımtatar medeniyet vaqufına çevirildi.
1992 senesi Oırımtatar ressamlarının assotsiatsiyası cedvelge alındı.
Sözde onın tesisçisi Sürgün olunğan halqlarnın işleri boyunca cumhuriyet komiteti edi, lâkin Assotsiatsiyağa devlet tarafından amelde hiç bir türlü yardım kösterilmedi.
Yaş teşkilâtnın öğünde kevdelenip turğan bütün teşkiliy meselelerni Assotsiatsiyanın yolbaşçılarına, qırımtatar ziyalılarının vekillerine çezmek kerek oldı.
Assotsiatsiyağa 1992 senesinden E.İzzetov reis oldı.
Tek 1994 senesinden 1995 senesine qadar (E.İzzetov Özbekistanğa ketken edi) Assotsiatsiyağa İ.Şeyh-zade, F.Asanova, M.Çurlu yolbaşçılıq yaptılar.
Assotsiatsiya faaliyet kösterip başlağanından berli Oırımda, Ukrainada ve çetelde 90-dan ziyade sergi ötkerildi.
Aynı zamanda Oırımtatar milliy galereyası meydanğa ketirildi.
1992 senesinden 1993 senesine qadar bu galereya öz faaliyetini Oırımtatar medeniyetini tiklev boyunca koordinatsion merkeznin çerçivesinde alıp bardı, galereyanın eksponatları ise Simferopol bediiy muzeyinde saqlanıldılar.
1993 senesinden 1997 senesine qadar galereyanın fondlarını tekmillev, umumen om idare etüvnen Oırımtatar ressamlarının assotsiatsiyası oğraştı.
1990 senesi ise galereya Oırımtatar sanat muzeyine çevirilip, i.
Gasprinskiy adına cumhuriyet qırımtatar kütüphanesinin erkânına başta bölük sıfatında, sonra filial sıfatında kirsetildi.
2002 senesi muzeynin statusı koterildi.
Şimdilikte o — Cumhuriyet qırımtatar sanatı müzeyi adını taşıy.
Mezkûr muzey teşkil olunğanı sayesinde qırımtatar sanatşınaslığındaki ilmiy mektepnin temelini professional tarzda qurmaq imkânı peyda oldı, yani XIX asırnın sonlarında — XX asımın başlarında U.Bodaninskiy ve O.
Aqçoqraqlı başlağan işni devam ettirmek mümkün oldı.
Bütün bu teşkiliy tedbirler böyle hallarda mıtlaqa ola turğan murekkepliklernen, ressamlar ve hakimler arasında zuur etken davalarnen özğarıldılar.
Hem şusı quvançlı ki, Vatanğa qaytıp kelgen qırımtatar ustaları avdetnin ilk yıllarından başlap özlerini Oırımnın bediiy yüzüni şekillendirici ve belgileyici ciddiy icadiy quvet olaraq kostere bildiler.
Bundan ğayrı, qırımtatar sanatından bütün alem haberdar olıp başladı.
Oırımtatar ressamlarının ortaqlıq ve şahsiy sergileri Moskvada, Peterburgda, Türkiyede, Almaniyada ötkerildi.
Meselâ, 1994 senesi Duysburg şeherinde (Almaniya) «Oırımtatar sanatı.
Avropağa alıp barğan tikenli yol» serlevhalı sergi keçirildi, sonra onın esas qısımı Kölndeki Hungen qasrında nümayiş etildi.
Hal-azırda qırımtatar ressamları öz eserlerini Oırımda, Ukrainada, Türkiyede, Almaniyada, Poloniyada, Romaniya, Rusiye ve Ozbekistanda faal nümayiş eteler.
Bugünde-bugün qırımtatar tasviriy sanatı ğayet mürekkep bir devimi yaşap keçirmekte.
Hem bunın sebebi ekseri ressamlarnın turmuş şaraitleri osal olğanında değil.
Mesele şunda ki, onlarnen yıllar devam etken repressiyalar, taqipler, indemeyüvden sofi dünyada qırımtatarlarnın medeniyetine nisbeten meraq misilsiz derecede arttı, neticede bediiy eserlerni seçip aluv ve tenqid etüv seviyesi eksile.
Sergilernin teşkilâtçıları kimerde ekspozitsiyalarnı ustalıq ve icracılıq seviyesi ile biri-birinden sezilirli derecede farq etken resimlerden tertip eteler, özlerince icadiy teşebbüske qoltutqan kibi olalar.
Halbu ise, bunınnen zemaneviy qırımtatar tasviriy sanatının inkişaf tendentsiyalarına yanlış qıymet kesmek mümkün.
Demek, zemaneviy qırımtatar ressamlarının icadı talil olunır eken, meselege olduqça ciddiy, obyektiv yanaşmaq zarur.
2.3.1.Ressamlıq
Yuqarıda qayd etkenimiz kibi, ressamlıq, grafika, heykelcilik sahalarında çalışqan zemaneviy qırımtatar ustalarının ekseryieti bediiy tahsilni Özbekistanda aldılar.
Oırımnıh yetekçi ressamlarından birisi Ramazan Useinov — işte, olarnın cumlesindendir.
Ramazan Useinov 1949 senesi Samarqand şeherinde doğdı.
1971 senesi Taşkentteki P.
Benkov adına cumhuriyet ressamla oquv yurtum bitirgen son Samarqanddaki Bediiy fondğa yollanıldı, anda bir qaç yıl monumental-manzaralı ressamlıqnen meşğül oldı.
1980-nci yıllardan itibaren cumhuriyet, bütünittifaq, halqara sergilerde faal iştirak etip başladı.
1988 senesi SSSR Ressamlar birliğine aza oldı, özüni ta Özbekistanda yaşap icat ekende tanıttı.
1974 senesi ressam ilk kere Oırımğa kelip kete ve şundan sofi Vatanğa qaytmaq fikiri om terk etmey.
R. Useinov Qırımda 1992 senesinden berli yaşay, lâkin onın avdeti biraz evelce, yani o, O 1990 senesi Aqmescitte ötkerilgen qırımtatar ressamlarının birinci sergisinde iştirak etken vaqıtta olıp keçti, demek mümkün.
Useinovnın Oırımda yaratqan eserleri Ozbekistanda yaratqan eserlerinden bayağı farq eteler.
Özbekistan devirine ait resimler an'aneviy sosialistik realizm üslübinde yapılğam halda, Qırım resimleri — nazik rüyalar alemidir ki, olarda ressamnın kendi tamırları haqqında soy-soplardan eşittigi hikâyeler, mevcudatm şahsen idrak etüv duyguları çatışqanlar.
Ressamğa yanı üslüpni araştırmaq içün siltemni Oırımnın özü berdi.
Her hangi icatçını lâqayd qaldırmaycaq Qırım manzaraları ressamm o derece meftün ettiler ki, o eski üslüpte artıq çalışıp olamadı.
Useinovnın resimlerinde cilvekâr qaramanlar, hayvanlar, predmetler guya oynaq sağın kibi peyda olalar.
Olar aynı vaqıtta hem konkret, hem tanış, hem şartlılar.
İşte, «Avelev» (1980), «Parçalanğan peyzaj» (1988), «Adiy bir kün» (1988), «Qalabalıq» (1988), «Hırsızlav» (1988), «Beyaz sabah» (1989), «Kezinti» (1990), «Altın kukukquş» (1990), «Köçebe quşlar» (1990), «Doğuv» (1990), «Ay-Serez»(1994), «Yanı alanlıq» (1996), «Ouşlarnın köçüvi» (1996) kibi eserler buna misal ola bileler.
R.Useinovnın peyzaj, natürmort, janr kompozitsiyalarında mizacğa bivasta tabilik körünmey.
Mübalâğa resimi ustağa kompozitsiyalar yaratmaq içün başlanğıç noqta olaraq hizmet etken real nesnelerni deniştire.
Bu kompozitsiyalarda ressamnın muayen mantıqiy sistemağa birleştirdiği hucur predmet ve şekiller yanı rölde aks olunıp, temsiliy mana taşıp başlaylar, resimni felsefiy aenklernen tolduralar.
Resimlernin fakturası da adden tıştır; körüner-körünmez inci renkine çalğan bitaraf zeminnin tüm-tüz sathı figuralar ve tafsillernin qabarıq, duyumlı yüzünen çatışa.
Resimlernin yımşaq, cıllı koloritini bazıda çoq renkli şiddetli boyalar deniştirip, bu şey halq toqumacılıq sanatında belli olğan parça tehnikasını andıra.
Useinovnın resimlerinde tasvirlengen alem şefqatsız içtimaiy sarsıntılardan uzaq tura.
Onın dünyası asayişli ve tınçtır.
Baş qaramanlar — köylülersanki dersin, biri-birlerinen aşıqmadan suhbetleşe, özlerinin asırlarca pekingen qanunları esasında yaşaylar.
Ressamnın Oırımda yapqan resimlerini yekâne bir mevzu — Vatan mevzusı birleştire.
Onın deyerlik her bir resiminde rastkelingen qutuçıq kibi evçikler ise Vatan temsili olıp, bu evçikler fonunda kündelik hayat levhaları aks oluna.
Ressam qırımtatar halqının tarihında olıp keçken facialı vaqialarğa müracaat eter eken, olarnı boğaz yırtuvsız, yapma heyecansız ve tantimsiz tasvirley («Kervan», 1995; «Seyyahlar», 1996).
«Kervan» adlı resimde sürgünlik mevzusı felsefiy tarzda yanğıray.
Resimde biz eşeğini yeteklep ketken ğarip seyyahm, eşek üstüne yuklengen kene de şu qutuçıq-evçikler obasını köremiz — işte, «öz mulkümni özümnen alıp yürem».
Aynı bu usul «Avdet» adlı eserde de qullanıla — eşek minip keteyatqan qadın ellerinde qutuçıq kibi evçiklerni tuta, guya onın elindekisi fidançıqlar da, olarnı yanı yerde oturtacaq.
Eserlernin mecaziyligi ressamğa sürgünlik ve avdet mevzularını daha terence, daha toluca açıp köstermek imkânını bere.
Useinovnın resimlerinde pek çoq rastkelingen ve bitmez-tükenmez köçüvler temsili sayılğan kopçek ve avelegen quşlar motivinin peyda olması da tevekkel değil.
Ressam özünin sonki yıllarda yapqan eserlerinde barlıq, ruh kibi anlamlar hususında fikir yürsete («Menim dünyam», 1998; «Hüzünlik», 1999).
Ramazan Useinovnı tek Oırımda değil, tış ülkelerde de bileler.
Hindistanda, Türkiyede, Almaniyada, Rusiye ve Ukraina ötkerilgen sergiler — bumn delilidir.
Mamut Çurlunın ressamlıq üslübi 80-nci senelernin sonlarında şekillendi.
O yıllarnın siyasiy sarsıntıları — Ferğana vaqiaları, bütün memlekette olıp keçken mitingler, TASSnın 1987 senesi iyül 23-te yapılğan ve qırımtatarlarnın taqdirini deniştirgen bildirüvi — ressamnın dünyabaqışlarına tesir etmey qalmadı.
İşte, ressamnın ekspressiv, olduqça qısqa ve açıq-aydın üslübi de şundan kelip çıqadır.
Mamut Çurlu mizacdan şiltem alaraq, om tam manada köçürip almay da, şekilnin idrak etilmesini keskinleştirerek, alâmetnin ifadeliligini küçelte.
Halq ameliy sanatınen meraqlanuv ressamının sızuv üslübine de tesir etti — onın resimlerinde geometrik şekiller, renklernin timsalligi üstün turalar.
1989 senesi M.Çurlunın ömürinde hâl etici yıl oldı, o Oırımğa köçüp keldi.
Onın o devirde yaratqan eserlerinin esas mundericesini facialı tüşkünlik, viranelik, bir zamanlarda gür çeçeklengen medeniyetnih ğayıp olğam teşkil ettiler («Sonki minare», 1989; «Ebediyenmi?», 1989; Bağçasaraydaki soqaq», 1989; «Zuur etken reallikni hesapqa alğan peyzaj», 1990).
Ressam adiy, bir baqıştan, olduqça sıqılğan motivlerge özünin bütün heyecanlı duyğularının terenligini bağışlay.
M.Çurlu kolemli ve ifadeli temsillerden öz işlerinde defalarca faydalanıp, bu eserlerni özüne has türkümlerge birleştire.
Öz halqından ayırılğan Oırım toprağına «Oızıltaşnın çarmuqlanğan bağları» (1990), «Sürgünlik» (1990), «Avdet» (1990) kibi peyzaj resimleri bağışlanğandır.
Aynı şu fikir ve felsefiy umumiyleştirmelernen «Çeltek torba» (1992), «Eski mıhlar» (1992), «Ösüp çıqqan soğan» (1993), «Fal» (1995) kibi natürmortlar da sinirilgen.
M. Çurlu portretler üzerinde çalışqanda insan yüzünin real tasvirinden qaçınaraq, ancaq siluet vastası ile, harakterli hareket yardımınen psihologik cehetten tekmil obrazlar yarata — «Oızımnın portreti» (1992), «Ana ve qız» (1992).
90-ncı senelernin ekinci yarısından başlap ressamnın iş usulı denişe.
Barlıqnı kesen-kes itiraf etüv yerine Yaratuv mevzuları kele.
Avdet ve öz toprağında yaşav quvançı, Oırımnın tabiatından ayretlenüv, qırımtatar medeniyeti qaytabaştan ayaqqa turacağına işanç ressamnın sızuv üslübini de deniştireler, koloritni daha yımşaqça, daha nefisçe eteler.«Armut dalı»(1995), «Sudaq (qale)» (1995), «Özenbaş qayaları» (1998), «Ouru Özen»(1998), «Oızıl Ooba yolu» (1998), «Dehizge alıp barğan yol» (1998) kibi eserler, işte, şöyle tarzda yapılğanlar.
Ressam özünin sonki yıllarda yaratqan resimlerinde halq sanatına (hususan toqumacılıq sanatına) has olğan an'aneviy tamğalardan ve nazarlıq emiyetini taşığan temsillerden faydalana.
Bu esnada onın «Çöl» (1997), «Sımalar» (1997), «Nazarlıq» (1997), «Oorçalayıcı hareketler» (1997) kibi resimlerini anmalı.
Bular manzaralı kompozitsiyalar olıp, olarda işaretli piktogrammalarğa, tamğa timsallerine hem de geometrik örnekli parça tehnikasına has an'aneler biriktirilgen.
M. Çurlu arhetip şekillernin — romblar, üçköşelikler — çeşit kombinatsiyalarından faydalanaraq, renk hem de ritmika cehetinden uyğun kompozitsiyalar yarata.
Ressam M.Çurlunın icat yılları Taşkentte ve Moskvada, Sankt-Peterburgda, Kiyevde, Aqmescitte, Almaniyanın Köln, Duysburg, Haydelberg kibi şeherlerinde ötkerilgen şahsiy sergilerinde aks olunğandır.
Nuri Yaqubov (1963 senesi doğdı) — qırımtatar ressamlığındaki realistik yöneliş vekilidir.
O, Taşkent oblastının Yanıyol şeherinde doğdı, Taşkentteki P.
Benkov adına cumhuriyet ressamlıq oquv yurtunı, sonra Moskvadaki V.
Surikov adına devlet ressamlıq institutını alâ işaretlemen bitirdi.
1992 senesinden berli Qırımda yaşay.
Onın 90-ncı senelerde yaratqan eserleri — plener ressamlığına has mükemmel numünelerdir («Taldalı soqaçıq», 1991; «Denizge», 1991; «Koreizde ay yarıq gecesi», 1991; «Varisler», 1992; «Güller hiyabanı», 1992; «Gülgülü basamaq», 1992; «Ömür menbası», 1993; «Badem çeçek aça», 1995).
Ressam özünin bir sıra peyzaj resimlerini Türkiye seferinde yapıp («Safranbolu.
Türkiye», 1999), anda Qırımnı aridırğan, közüne sıcaq körüngen manzaralarnı seçip aldı.
Yaqubovmn resimleri tolu manada havanen ve küneş nurunen sinirilgenler.
Resimlerdeki ışıq terek yapraqlarının çilterinden keçip, yerde ve binalarnın divarlarında ğarayib örnekler tize.
Yaqubovnın peyzaj resimlerinde bir baqıştan adiy olıp körüngen, sahte debdebeden mahrum olğan şamatasız yeşil soqaçıqlar ve cıynaqlı azbarçıqlar asayiş ve sükünet keyfini bağışlaylar.
Qırımnın her bir köşesi, olsun tınç koy soqağı, olsun orta asır binalarının eybetli divarları, ressamm sınırsız meftün ete.
Onın Oırımı — sarsıntı ve belâlarsız Oırımdır, yerdeki cennet haqqında hayallarnı mucessemleştirgen bir diyardır.
N.Yaqubov tasviriy sanattaki şarq nazmiyetini canlandırmaq içün miniatüra ressamlığının an'anelerini icadiy idrak etip, olarnı bugünki künge keliştirmek kerek, dep saya, işte, onın eserlerindeki sızıqlarnıri zarifliği, şekillernin nefaseti şundan kelip çıqadır.
Fikirimizni isbatlamaq içün «Çeşme yanındaki qız» (1995), «Bağçasaray» (1991) kibi resimlerni ketire bilemiz.
Şarq miniatüralarında yapılğanı kibi, N.
Yaqubov öz eserlerinin süetlerindeki elementlerni tantiminen qayd ete, çünki bu elementler — qızlarnıri kiyimleri, ilvanları, olarnın suv aldıqları baqır savutları, adeti üzre, çoqraq taşında yapıla turğan oymalı örnekler, çilterli pencereler — an'aneviy şarq medeniyetine aittirler.
Ressam, miniatüra an'anelerini devam ettirerek, meyillikni saf lokal renklerge bere.

N.Yaqubovnın sonki yıllarda yaratqan eserleri cümlesine Gurzufqa bağışlanğan resimler türkümi kire — «Gurzufta bahar manzarası», «Gurzuf soqağı», «Özençik», «Gurzuf.
Deniz boyundaki soqaq», «Gurzuf» (hepisi resimler 1999 senesi yaratılğandır).
Ressam öz icadında peyzaj janrından ğayrı, temsiliy resimler de yarata.
Meselâ, «Muqaddes kitap» (1998) adlı natürmortta Oırımdaki an'aneviy İslâm medeniyetinin aydın numüneleri tasvirlengen — masa üstünde arap yazıları ile açıq kitap yata, guya daha şimdi bu kitapnı oquğan adam tespi çekken son, tespisini kitap üstünde qaldırğan, bundan ğayrı, masa üstüne oyma nağışlı baqır çaynik ve şamdan qoyulğan, mavi renk üzre arapça yazıları olğan çiniy tabaq köz qamaştırıp tura.
Resimnin tasviriy değerlikleri seyircini hayrette qaldıralar — altın nağışlarnen işlengen masa örtüsinin gabari fakturası, kitap sahifelerinin ipranğanlığı, oyma nağışlarnın boğuq yıltıravı ğayet işançlı tarzda aks ettirilgen.
Umumen, resim yüzünin her bir santimetri misilsiz tantim ve sevgi ile sızılğan.
Nuri Yaqubovnın resimlerinde coşqunlıq ve lirika ile ifadelengen Vatan mevzusı İrfan Nafiyevnin icadında başqacasına yanğıray.
İrfan Nafiyev 1951 senesi Taşkent oblastının Mırzaçöl rayonında doğdı, 1968-1975 seneleri devamında P.
Benkov adına cumhuriyet ressamlıq oquv yurtunda tahsil aldı.
Orımğa avdet olğanğa qadar Samarqanddaki Bediiy fondnın istihsal ustahanelerinde çalıştı.
Onın o devirde yarıtılğan eserleri, meselâ, 1975-1976 senelerinde Samarqanddaki Uluğbek müzeyi içün yapılğan «Orta asır müneccimleri» adlı portretler seriyası, «Qaraqumnın sırları» (1980) resimi Orta Asiyanın tarihına bağışlanğanlar.
1992 senesi i.Nafiyev Oırımğa köçüp kele, 1995 senesi Ukraina Ressamlar birliğinin azası ola.
90-ncı senelernin başlarından itibaren onın eserleri keskin içtimaiy yöneliş alalar.
«Uyanuv (1995), «Balalıq» (1995), «Qorqunçlı tüş» (1996), «Sabahnın sahar vaqtında» (1996), «Bismillah» (1996) kibi resimler seyircini qarsanbalı cenk muhitine daldırıp, qrımtatar halqının zemaneviy tarihim aks ettireler.
İ. Nafiyevnin eserlerinde onın icadına has olğan daha bir harakterli çizgi közge çarpa.
Ressam özünin mevzuiy eserlerinde en büyük rölni tabiatqa ayıra.
Tabiat ressam içün fon ya da vaqia yüz bereyatqan muhit değil de, ifade vastasıdır.
Nafiyev Oırım tabiatını yılmn her bir feslinde hem yağlı boyalarnen, hem akvarel boyalarnen tasvirley, kendi duyğuları ve fikirlerine aenkdaş cehetlerni, işte, şu tabiattan tapa («Ecdatlar yolu», 1996; «Oadimiy Salğır», 1997; «Eski Kermen», 1997; «Küneş uvası», 1999).

1998 senesi Aqmescitte i. Nafiyevnin birinci şahsiy sergisi olıp keçti.
2000 senesi o, başlanğıç sınıf talebeleri içün qırımtatar tilinde «Tasviriy sanat» adlı qullanma çıqardı.
80-nci senelernin sonlarında — 90-ncı senelernin başlarında çalışqan qırımtatar ressamlarının icadiy yüzleri biri-birinden ne qadar farq etmesin, olarnı, hepisi bir, yekâne çizgi, yani içtimaiy harakterdeki mevzularnı ögge sürgen munderice ceheti birleştire.
Oırımtatar ressamlarının ekseri eserleri daha yaqın keçmişte yasaq sayılğan vaqialarnen, yani sürgünlik ve avdetnen bağlıdır, işte, ressam Alim Useinov öz icadında bu mevzuğa birincilerden olıp müracaat etti.
Alim Useinov 1941 senesi Bağçasaray rayomnın Avcı köyünde doğdı.
Bala ekende ana-babasız qalıp, sürgünlik yıllarında bir mucize ile sağaman qaldı ve balalar evine tüşti.
1963 senesi Taşkentteki P.
Benkov adına cumhuriyet ressamlıq oquv yurtum bitirdi, orta mektepte ders berdi ve aynı vaqıtta icatnen faal oğraştı.
Taşkentte U.Alimovnın eki şahsiy sergisi ötkerildi.
Onın «Avtoportret» (1968), «Mışıq tutıp turğan oğlan» (1972), «Lâleler cıyğan qart» (1974) kibi resimleri tasvirledigi adamnın içki dünyasını teren his etken ressamnın icadiy ferdini köstereler.
70-nci senelerde Useinov «Ev-barqsızlar» seriyasını yarata, bu seriyada balalıqnın ağır hatıraları, sanki dersin, canlanalar.
A. Useinov 1994 senesinden berli kene Oırımda yaşay, esasen grafika janrında çalışa.
Halqnın başına tüşken belâlarnın accısı, Vatanına qaytıp olğan semetdeşlernin ekseryieti ale daha ğayet müşkül halda bulunğanına qarşı narazılıq duyğusı Asan Seydametovmn (1962 senesi doğdı) icadında esas yer tutalar.
Ressamnın «Koy ömüri» adlı resiminde (1993) «Sçastlivoye» (Bahıtlı) değen koynin adınen bu köyde yaşağanlarnın bahıtsız ömüri arasındaki zıddiyet közge çarpa.
«Mavi qavehane» (1994) resimindeki beşaretler — asırlarca devam etip kelgen uyğunlıqnı bözğan zalımlar; qonaqbaylarnı kendi evlerinden quvıp çıqarıp, evlerni ast-üst etken «musafirlerdir».
A. Seydametovmn fantasmagorik resimlerinde accı kinaye, barlıqnı kesenkes itiraf etüv ve mısqıl sezile.
Ressam, umumen alğanda, avangardlıq üslübine meyil bere, çünki bu üslüpnin ğayet ince mecaziy şekili oha yüreğindeki dertlerni ifade etmeğe yardım ete.
Asan Seydametov (Baraş) — Taşkent şeherinde doğup östü, 1982 senesi P.Benkov adına cumhuriyet ressamlıq oquv yurtum, 1989 senesi ise A.N. Ostrovskiy adına teatr-ressamlıq institutını bitirdi.
1992 senesi Oırımğa köçüp kelgen son bediiy sergilernin faal iştirakçisi oldı, Aqmescitte ve Aqyarda ötkerilgen şahsiy sergileri ise om her keşke tanıttı ve muhlislernin alğışını bağışladılar.
A.Baraş özünin «Arılar» (1991), «Apofeoz» (1990-1991), «Arabacı»(1996), «Dürbe» (1998), «Ressamnın tüşü» (1999), «Şairnin tüşü» (1999) kibi eserlerinde etik-felsefiy meselelerni koterip, qırımtatar halqının ve onın medeniyetinin keçmişi ve kelecegi haqqında fikir yürsete.
Resimlernin renk qurumı büyük mana taşıy.
Erılğan tüsnin portaqal tüsnen, al qan tüsnin zümrüt tüsnen ümüt etilmegen birikmesi bir baqıştan, diqqatnı özünin gür renklerinen celp ete, asılında ise muellifnin rahatsız içki dünyasını, onın qaâr-qasevetlerini açıp kostere («Bağçada», 1998; «Saat», 1998).
Ressam İsmet Şeyh-zade qırımtatar sanatında parlaq, tekrarlanmaz bir şahs sıfatında bellidir, istidatlı, ğayretli, daima icadiy araştıruvlarda bulunğan, original leyhalarmh ve cesürane aktsiyalarnın müellifi olğan bu icatçı Oırımnın siyasiy ve medeniy ömürinde faal iştirak ete.
İsmet Şeyh-zade 1965 senesi Taşkent oblastının Çırçıq şeherinde doğdı, 1984 senesi P.
Benkov adına cumhuriyet ressamlıq oquv yurtum, 1993 senesi ise Moskvadaki V.i. Surikov adına devlet ressamlıg institutını alâ işaretlemen bitirdi, i.Şeyh-zadenin icadiy yolu — yorğunlıq bilmegen tedqiqatçının yoludır.
Ressam sanatnın çeşit janrları ve çeşitlerine müracaat eterek, hem keçmişnin klassik tecribesinden, hem zemaneviy avangardnın usullarından faydalana.
Ta Moskvada oquğan yıllarında o, Surikov institutının foyesinde «Vatan çeşmesi» adlı monumental panno yarattı, SSSR Malie nazirliginin rahatlıq evindeki balalar kompleksini süsledi.
Onın küçlü ifadeli monumental şekillerge meyilligi sonundan genotsid ve sürgünlik qurbanlarına bağışlanğan abidelernin leyhalarında (Yalta, Aqmescit) da, 90-ncı senelernin sonlarında yapqan toquma pannolarında («Solomon», Oırımda auktsion», «B.G. — Oırımdaki siluet») da aks olundı.
i.Şeyh-zadenin ressamlıq icadı çeşit janrlarnı, yani portret, peyzaj, mevzuiy resim kibi janrlarnı qavrap ala.
Onın «Feodosiya.Küneş qonğanda» (1989), «Qırım peyzajı.Qale» (1989), «Koreiz.Damlar» (1992), «Mayıs sabası» (1993), «Koreiz qasabası» (1993) kibi peyzaj resimleri Oırım manzaralarının ancaq tasviri olıp qalmadan, aynı vaqıtta, asırlarca yaşağan adamlarından mahrum olğan güzel topraq haqqında efkârnen hikâye eteler.
Resim yapuvnın kefi, pastoz usulı ressamğa tacialı barlıq obrazını yaratmağa yardım ete.
Onın «Oartanamnın Kefedeki evi» (1989), «Mayıs 18» (1992) kibi resimlerini hatırlav resimleri, umumiyleştirüv resimleri, demek mümkün.
İ.Şeyh-zade Oırım tarihim pek yahşi bile, halqnıh medeniyetini ve özüniri genealogik tamırlarını ögrene.
«Zincirli» (1993) adlı avtobiografik resimde biz medresenin qadimiy divarları fonunda insan kevdesinin hıra körünişini közetemiz.
Hem bu körüniş vaqıt sisi arasından de peyda ola, de yoq olıp kete.
Böylece, ressam kendi qartbabasınıh — öz devirinin maarifperver insanlarından biri sayılğan, lâkin İstanbulğa muhacirlikke ketmege mecbur olğan adamnın obrazını canlandırmağa tırışa.
1995 senesi Parijde akademik sergi olıp keçken son İ.
Şeyh-zade Rusiye Ressamlar akademiyasının diplomınen taqdirlendi.
Ali Belâlov (1963 senesi doğdı) — tahsilni Kiyevdeki Sanat akademiyasında alğan ilk qırımtatar ressamlarının birisidir (1995).
Namangan şeherinde doğup ösken Ali Belâlov mahalliy sanat oquv yurtunı bitirgen son 1990 senesinden berli Oırımda yaşay.
Belâlovmn «Kefe» (1996), «Bağçasaray» (1996), «Ay yarıq gecesinde» (1996), «Çeşme» (1997) kibi peyzaj resimleri Oırımmh tanış köşelerini aks ettireler; «Musafirlerge qave» (1990), «Oartanamnın qavesi» (1990) kibi natürmortları seyirci közüni yaqın, balalıqtan tanış olğan nesnelernen quvandıralar.
Ressam tuvğan yurtqa sevgisi haqqında bağırıp-çağırmay.
Resimlemin bir baqıştan adiy motivleri artında öz tarihi ve an'aneviy urf-adetlerine malik olğan halqnın ömüri tura.
A. Belâlovmn sonki eserlerinde ressamnın realistik süjetlerden manzaralı kompozitsiyalarğa — allegoriyalarğa keçkeni körünip tura.
Ressam özünih «Elvira», «Tamila», «Niyara», «Zelfira», «Leylâ» kibi portret resimlerinde qırımtatar qadınımn obrazmı yarata.
Yımşaq, pastel negizinde icra olunğan portretler qırımtatar qadınına temenna ile aşlanğanlar.
Ressam İsmet Veliullayev 1953 senesi Özbekistannın Namangan vilâyetindeki Uçqurğan şeherinde doğdı, 1972 senesi Duşanbedeki M.
Alimov adına cumhuriyet ressamlıq oquv yurtum bitirdi.
1988 senesi Oırımğa, Bağ-çasaray şeherine köçüp keldi.
1994 senesi Ukraina Ressamlar birliğinin azası oldı.
i. Veliullayev — halqara, bütünittifaq, cumhuriyet sergilerinin daimiy iştirakçisidir.
Onın icadı öz halqının tarihi, medeniyetinen sıqı bağlıdır.
«Rahmetli alamnın Oırımğa avdeti» (1987), «Ûırımtatar halqının sürgünligi» (1994), «Musa Mamutnın şehit ketüvi» (1994), «Avdet» (1996), «Ümüt» (1998) kibi eserler zorbalıqnen sürgün etilgen ve ğayet büyük meşaqatlar ile Vatanına qaytıp keleyatqan halqnın facialı taliyine bağışlanğandır.
Oırımtatarlarnıh zengin medeniy asabalığının bir qısımı sayılğan halq bayramları, urf-adetler Veliullayevnin icadında daha bir sahifeni teşkil eteler: «Ourban bayramı» (1983), «Oaytarma» (1987), «Toy» (1996-1997).(88.20-21-nci sahifeler).
Ressam öz eserlerinin süjetlerini işler eken, süjetnin vesiqalı olmasına, vaqianıh tafsilâtlı hikâye etilmesine qattı riayet ete, amma barlıqnı doğrudan-doğru köçürip almay.
Onın resimlerinde hareket sezile, ressam öz üslübinen hem içtimaiy resimlerge has ruhiy kerginlikni, hem qırımtatarlarnın turmuşı ve bayramlarına bağışlanğan resimlernin neşesini aks ettirmeğe bile.
Elmaz Osmanova Oırımda 2000 senesinden berli yaşay.
O, 1962 senesi Taşkent vilâyetinin Orta Saray köyünde doğdı.
İhtisaslaştırılan sanat mektebinde oquğan sofi A.
N. Ostrovskiy adına teatr-ressamlıq institutını bitirdi (1985).
Bir sıra yıllar devamında Cumhuriyet tasviriy ve ameliy sanat litseyinde çalıştı, anda hem ocalıq yaptı, hem icatnen oğraştı.
1998 senesi Özbekistan Ressamlar birliğinin azası oldı, Ozbekistanda ve diğer cumhuriyetlerde olıp keçken sergilernin daimiy iştirakçisi olaraq tanıldı.
1995 senesi ressamnın Vatanda, Aqmescit şeherinde ilk şahsiy sergisi ötkerildi.
Osmanovanıh sevip çalışqan üslübini koterinki romantik üslüp, dep adlandırmaq mümkün.
Bular — şarq efsaneleri, halq rivayetleri ve muellifnin kendi hayalları tesirinde doğğan süjetli ve süjetsiz kompozitsiyalardır.
Resimlerde muellifnin güzellikke temennası, baht ve sevgi haqqında arzuları mucessemleşkendir.
Onın zamandaşlarımızğa bağışlanğan eserlerinde bile kene de şu romantika pası duyula.
Ressamnın esas işleri cümlesine «Haq yol» (1994), «Gençlik» (1995), «ûave telbesinde fal baquv» (1997), «Beyaz yollar» (1997), «Kelin» (1997), «Yaslılar» (1998), «Büllür aqım» (1998), «Küz meleği» (1999), «Çoqraq başında» (1999), «Cennet bağçası» (1994), «Barışuv»(1999), «Uyle» (1999), «Qum saat» (1999), «Küz çeçeklerinden deste» (1999), «Yansılar» (2000) kibi resimler kireler.
E. Osmanovanın eserleri Özbekistan, Rusiye, Ukraina, Frantsiya, Almaniya, Türkiye, Koreyadaki hususiy kollektsiyalarda saqlanalar.
2000 senesi Ankarada E.Osmanovanın şahsiy sergisi olıp keçti.
Oırımtatar ressamlarının çoqusı artıq Vatanğa qaytıp keldi, lâkin bir çoq ressamlarımız daha Oırımdan tışta yaşaylar.
Rustem Eminov, Vyaçeslav Useinov, Inessa Cetere, Abib ismailov, Seyran Ourtcemil şimdi Ozbekistanda yaşay ve çalışalar.
Özbek diyarı qırımtatar ziyalılarının bayağı bir qısımım yetiştirdi.
Zemaneviy qırımtatar sanatınının tedqiqatçısı S.
Çervonnayanın qayd etkeni kibi, qırımtatar sanatı 1980-nci senelernin sonlarına qadar milliy çizgileri resmiy surette tanılmağanı halda yaşadı — «qırımtatar milletine mensüp ressamlar sergilerde, sanatşınaslıq tedqiqatlarında, matbuat maqalelerinde bir de-bir milletnin vekilleri sıfatında değil de, ait cumhuriyet ve şeherlernin vekilleri sıfatında anılalar, olarnin milleti ise hiç bir katalogda, hiç bir maqalede bir kere bile qayd olunmağan edi».
(205.240-241-nci sahifeler).
Kerçekten de, Özbek sanatşınaslığında, meselâ, Mamut Çurluğa qırımtatar halqımn Özbekistanda yaşap, çalışqan vekili sıfatında değil de, başta bir gobelen janrında çalışqan acayip usta sıfatında qıymet kesile edi.
Özbek sanatşınasları M.
Çurlunın icadiy yenişlerini hesapqa alır ekenler, om sadece yüksek professional seviyede turğan usta sıfatında, Özbekistannın çoq milletli sanatının vekillerinden birisi sıfatında tamy ediler.
Hem bugün de Özbekistanda qırımtatar ustalarına münasebet olarnin milletinen değil, professionallıq derecesinen belgilene.
Vyaçeslav Useinov 1962 senesi Ferğana şeherinde doğdı.
1985 senesi Bobruysk (Belorusiye) ressamlıq oquv yurtum bitirdi.
M. Çurlunın şegirti olğan V.Useinov, ustazı kibi, öz icadiy yolum ameliy ressam olaraq başladı, 1986 senesi ferğanalı ressamlamıh Taşkentte olıp keçken sergisinde özüni faal icatçı sıfatında kosterdi.

V.Useinovmn resimleri figurativ harakterdedir.
Lâkin o, kerçek alemge ait nesnelerni tasvirler eken, şartlı kompozitsiyalar yarata ve bu kompozitsiyalar sonundan çeşit türlü manalarnen ve temsiliy telqinlernen tolup taşqan işaretler sistemasına çevirile.
«Vaqıt toqtadı» (1986), «Sabiynin işmarı» (1993), «Beş küneş» (1996), «Sabah avası mezarcının ayaqları astına töşele» (1998) kibi resimler — muellifnin olıp keçeyatqan vaqialarğa seslenüvi, içki dünyasının ifadesi hem de onın felsefiy umumiyleştirmeleridir.

Useinov — bir sıra cumhuriyet ve halqara sergilernin iştirakçisidir.
Onın resimleri AOŞta, italiyada, Hindistanda, Rusiyede nümayiş etildiler.
1994, 1997 seneleri Sankt-Peterburgda ve Taşkentte V.
Useinovmn şahsiy sergileri olıp keçti.
Onın elinen yaratılğan eserler SNG memleketlerinde ve çeteldeki muzeylerde hem de hususiy kollektsiyalarda saqlanalar.
Seyran Ourtcelilnin (1967 senesi doğdı) resimleri V.
Useinovmn resimlerinden bütünley farq eteler.
Olarda bam-başqa hayalet, bam-başqa ruhiyet sezile.
S. Ourtcelilnin eserleri ömür mücadelelerinden uzaq turalar, daha yaqın keçmişte yahut da bizim devirimizde yüz bergen vaqialar aks olunmaylar.
Dünya güzelligini ve uyğunlığını araştırıp tapuv, ebediy aqiqatnı idrak etüv meselesi ressam içün birinci yerde tura.
S. Ourtcemilnin peyzaj, natürmort resimlerini manzaralıq, boyalamıA parlaqlığı, yanğıravuqlığı ayırıp tura.
Onın her bir resimi — renkler taşqını, tasviriy akkordlarnın uyğunlığıdır.
S. Ourtcemilnin en yahşi eserleri cümlesine «Sevimliler içün geçekler» (1993), «Aq quş peşinde» (1994), «Balıq avı» (1994), «Sabah» (1995), «Toqunuv» (1995), «Aqşam» (1995), «Küneşli kün» (1998), «Sarı natürmort» (1999) kibi resimler kireler.
S.Qurtcemil Taşkent vilâyetinin Yanıyol şeherinde doğup östü, 1990 senesi Nizamiy adına Taşkent devlet pedagogika institutının bediiy grafika fakultetini bitirdi.
O, Taşkentte ve çetelde ötkerilgen sergilernin daimiy iştirakçisidir ve onın icadı öz tedqiqatçısını bekley.
Özbekistan Ressamlar akademiyasının azası Rustem Eminov (1950 senesi doğdı) 1973 senesi Nizamiy adına Taşkent devlet pedagogika institutının bediiy grafika fakultetini bitirdi, hal-azırda Özbekistan Ressamlar akademiyasının cumhuriyet ressamlıq kollecinde (sabıq P.
Benkov adına cumhuriyet ressamlıq oquv yurtu) ders bere.
R.Eminovmn icadiy yolu aileviy an'anelernen belgilene.
Rustem — t •
Ozbekistanda nam qazanğan sanat erbabı Kâzim Eminovmn oğludır.
Rustem Eminov — 1990 senesi qırımtatar ressamlarının Aqmescitte ötkerilgen birinci bütünittifaq sergisinin iştirakçisidir.
Şimdi Bağçasaraydaki muzey-sarayda saqlanmaqta olğan «İsmail Gasprinskiyniii portreti» Oırımnın en meşhur sımalarının bütün bir türkümini başlay.
Mezkûr türkümge türkşınas alim ve şair Bekir Çoban-zadenin, publitsist Asan Sabrı Ayvazovmn, şair Abdulla Lâtif-zadenin, dramaturg Umer ipçinih portretleri kire.
Rustem Eminovmn portret eserleri sırasında zamandaşlarımızdan Eşref Şemyizadenin, Şamil Alâdinnin, Musa Mamutnm obrazları da mevcut.
Oz küçüni peyzaj, portret janrlarında sınap baqqan R.
Eminov öğüne ğayet mürekkep vazife qoya — qırımtatar halqımn accı taqdiri haqqında hikâye etmek istey.
Böylece, sürgünlik qurbanları haqqında monumental türküm doğa ki, ressam bu türküm üzerinde mına endi 10 yıldan ziyade çalışa.
«Ümüt tek Allahqa», «Vatansız adamlar», «Sürgünlik balaları» triptihlerine (1992-1999) birleştirilgen resimlerde biz bir talay insan tiplerini, tekrarlanmaz mizaclarnı köremiz.
Resimlerdeki adamlar hem konkret, hem umumiy bir obrazdalar.
Eserlernin kompozitsiya cehetinden qurulması, iri planda, bütün tafsilâtları ile tasvirlengen sımalar R.
Eminovmn realistik resimge meyilliginden delâlet bereler.
1999 senesi Taşkentte R.Eminovmn şahsiy sergisi olıp keçti.
Ali-Murat Bekirov 1945 senesi Özbekistanmh Namangan vilâyetindeki Almaz köyünde doğdı.
Koy mektebini bitirgen son Taşkentteki P.
Benkov adına cumhuriyet ressamlıq oquv yurtuna oqumağa kirdi, lâkin om ordu hizmetine çağırğanları munasebetinen oquvını bölmeğe mecbur oldı.
Oquv yurtum 1971 senesi bitirdi.
1974 senesinden Özbekistan Bediiy fondunın ustahanelerinde çalıştı, aynı vaqıtta Moskvadaki matbaacılıq institutında oqudı.
Ressamnın «Abdullayevnin portreti (1976), «Oartiynin portreti» (1974), «Bita» kibi eserleri defalarca şeher, vilâyet, cumhuriet sergilerinde nümayiş etildiler.
icatçının Ozbekistanda yaratqan eserleri cümlesinde «Intıluv» (1976), «Uzaqta Tân-Şân körüne» (1979), «Vardik suv anbarı» (1979), «Yoldaş», «Gavdaki otrâd», «Kolhozğa», «Şan-Şuret ordeninin kavaleri Ergaşev», «Çorkisar» (1982), «Çadak» (1982), «Mezar» (1981), «Leylekler» (1981), «Çust madonnası», «Örüci», «Sosialist Emek Oaramanı M.
Loginov», «istrahat bağçasında», «Suv haqqında ballada» kibi resimlerni qayd etmeli.
Biraz keççe devirde ise evelki eserlerden icra olunuv harakteri ile ayırılıp turğan yanı eserler yarata: «Ay yarıq gecesi» (1985), «Gava» (1985), «Nay» (1985).
1980-nci senelernin ortalarında Namangan şeherinde ressamnın şahsiy sergisi olıp keçti.
Bundan ğayrı ressam Moskvada ötkerilgen «Dizayn ve plakat» sergisinde de iştirak etti ve anda onın bir qaç eseri nümayiş etildi.
Ressamnın Özbekistandaki icadiy devirini «Komendant uzurında», «1944 senesi, mayıs 18», «Şarq sabası» kibi eserler yekünleyler.
1992 senesi Oırımğa koçüp kelgen A.
Bekirov mındaki icadiy ceryanğa sıqı qatıla ve «Oaval», «Ay-Petri dağı», «Keçmişteki Mishor», «Novıy svet», «Bağçasaray soqaçığı», «Uyanuv» kibi resimlerni yarata.
A.Bekirov Oırım ressamlarının sergilerinde, cümleden Oırımtatar ressamları assotsiatsiyası teşkilâtlandırğan sergilerde faal iştirak ete, ressamlıqtan ğayrı, ağaç üstünde oyuvnen, inter'er ve ekster'erni bezetüvnen oğraşa.
Hal-azırda Aqmescitte yaşay.
Ukraina Ressamlar birliğinin azası, Özbekistan cumhurietinde nam qazanğan medeniyet hadimidir.
XX asımın sonu tasviriy janrlar ve aqımlarnın çeşitliliginen, endi klassikağa çevirilgen yönelişlernin, meselâ, simvolizm, ekspressionizm, sürrealizmnin ğayrıdan doğmasınen qayd oluna.
Nice-nice yıllar zarfında sosialistik realizm tırşavlarınen sınırlanğan ressamlar, nihaet, serbestlik elde etip, öz fikir ve duyğularını açıq-açıqtan ifade etmek imkânına malik oldılar.
İcatçılar yanı bediiy vastalar ve usullarnı araştırıp başlağanları sayesinde, evelden yasaq olunğan ve seyirci közünden çetke alınğan eserlerni keniş tedqiq etmek ihtiyacı doğdı.
Kerçek barlıqtan alıp-berecegi olmağan obrazlar kimersi ressamlarğa kendi fikirlerini ifade etmek içün qudretli şiltem berdi ve olarnın icadiy yüzüni belgilediler.
Diğer ressamlar ise samimiy, yalansız realizm usulına sadıq qaldılar.
Qarı-qoca Mustafa Aliyev ve Guzal Alimatova şimdi de Ozbekistanda yaşay ve çalışalar.
Monumental-manzaralı sanat sahasında çalışqan Mustafa Aliyev 1956 senesi Rusiyenin Perm vilâyetindeki Krasnaya Vişera rayonının Gej köyünde doğdı.
Onın ana-babası 1944 senesi, işte, anda sürgün etilgen ediler.
M.Aliyev 1982 senesi A.Kosteyev adına Çimkent ressamlıq oquv yurtunın dizayn bölügini, 1988 senesi ise A.
Ostrovskiy adına Taşkent teatrressamlıq institutının monumental-manzaralı sanat bölügini bitirdi.
1989 senesinden 1991 senesine qadar Taşkentteki heykelcilik ve monumental sanat kombinatında çalıştı.
Biz onın Taşkent şeherindeki çeşit binalarnı monumental bezetüv boyunca işlerini bilemiz (Koy hocalığı institutındaki, Akuşerlik ve ginekologiya institutındaki, Çkalov adına aviatsiya zavodının memuriy binasındaki ve Medeniyet sarayındaki monumental süslemeler, enkakustika).
1995 senesinden berli P.Benkov adına Taşkent ressamlıq oquv yurtunın ressamlıq ve dizayn bölügine mudirlik yapa, ders bere.
Peyzaj, natürmort, portret, avangard janrlarında çalışaraq, çeşit sergilerde iştirak etti, anda onın «Aqtaş» (2000), «Navrez» (2000), «Ûırmızı damlar» (2000), «Dağ peyzajı» (2000), «Alma bağçası qışta» (2000) ve diğer eserleri qayd etildiler.
Ressam Guzal Alimatova 1966 senesi Taşkentte doğdı.
1984 senesi Taşkentteki cumhuriyet ihtisaslaştırılan muzıka-ressamlıq mektep-internatını, 1990 senesi A.N. Ostrovskiy adına Taşkent teatr-ressamlıq institutının tezya ressamlığı bölügini bitirdi.
Aspiranturada oqumaq içün tevsiye etildi.
1990 senesinden 1993 senesine qadar Cumhuriyet ihtisaslaştırılan muzıka-ressamlıq mektep-internatında resim ve kompozitsiya boyunca oca olıp çalıştı, 1993 senesinden itibaren Özbekistan devlet teleradiokompaniyasında sanalaştırıcı ressam olıp çalışa.
2001 senesi Ressamlar icadiy birleşmesinin azası oldı.
1987 senesinden berli bütünittifaq ve cumhuriyet sergilerinde iştirak ete.
Onın resimleri esasen peyzaj, natürmort ve portret janrlarında yapılğan olıp, bir çoq eserleri hususiy kollektsiyalarda hem de Özbekistan Prezidenti Apparatınm kollektsiyasında buluna («Yasimenler», 2000; «Nargüzler», 2001; «Sabah», 2001; «Çua çeçekleri», 2000; «Bulutlar», 2001; «Qırım.
Azav denizi», 2001; «Bağçasaray.Oaytuv», 1990).
Osman Çubarov — qırımtatar tasviriy sanatının realistik yönelişinde çalışqan eh qart vekillerden biridir.
Onın taqdiri pek zor ve facialı oldı.
1923 senesi Gurzufta doğğan Osman Çubarovnm qorantası 30-ncı senelerde «kulak» dep tanıla ve Tambov vilâyetine sürgün etile.
Andan olar Çeçenistanğa koçeler.
II Cihan cenkinde iştirak etken O.Çubarov 1943 senesi ağır yaralandı.
1955 senesi Çubarov Rostov ressamlıq oquv yurtum, 1963 senesi ise i.Repin adına Leningrad ressamlıq ve mimarcılıq institutını bitirdi, anda E.
Moiseyenkonm ustahanesinde tahsil aldı.
1957 senesinden SSSR Ressamlar birliğinin azası olğan, Çeçen-inguş ASSRde nam qazanğan sanat erbabı unvanınen taqdirlengen, bir sıra cumhuriyet ve bütünittifaq sergilerinde iştirak etken O.
Çubarov bütün vaqıt realizmnin klassik an'anelerine sadıq olıp keldi.
Ressamnın anlı icadiy ömüri Çeçenistanda keçti, işte, icadı da şu diyarnen bağlı oldı.
Çubarov çeçen qadınlarına bağışlap portretler türkümini yarattı.
Onın qaramanları — adiy, tıştan hiç bir şeynen ayırılıp turmağan adamlardır, lâkin ressam olarnin içki dülberligini ve değerliğini kostere bildi.
Dağlı ülkenin tabiatını öz peyzajlarında terennüm etti.
Çubarov esasen ressamlıq janrında çalışsa da, sanayi grafikası, ofort kibi janrlarnı da diqqattan çette qaldırmadı.
Ressamnın bir sıra deniz peyzajları, «Babamnın portreti» kibi eserleri tuvğan Oırımğa bağışlanğanlar.
Ustanın Vatanğa avdeti ğayet facialı oldı.
Çeçenistanda başlanğan cenk onın yaşayışını, icadını berbat etti.
Böylece, ressam Çeçenistandan köçmege, öz eserlerinin ekseri qısımını bıraqıp ketmege mecbur oldı.
O. Çubarov 1997 senesinden berli Oırımda yaşay.
Şevket Seydametovmn (1954 senesi doğdı) icadı qırımtatar tasviriy sanatında biraz ayrıca tura.
Ş. Seydametov — özüni tolusınen sahna bezetüv sanatına bağışlağan yekâne qırımtatar ressamıdır.
Professional qırımtatar teatrinin tarihi 100 yılm teşkil ete.
Oırımğa qaytıp kelgen bir sıra yazıcılar, aktörlar, çalğıcılar Aqmescitte qırımtatar müzikali drama teatrini tiklemek içün çoq küç sarf ettiler, işte, 1990 senesi teatr açıldı.
Ş. Seydametov ise 1993 senesinden berli şu teatrnin baş ressamı olıp çalışa.
Bundan evel o Duşanbe şeherindeki Alimov adına cumhuriyet ressamlıq oquv yurtunda tahsil aldı, sonra çoq yıllar devamında Leninabad şeherindeki Bediiy fondda çalıştı, anda sanatnın deyerlik bütün sahalarında meharet arttırdı.
Seydametov monumental süslev işlerinen oğraştı, şımarış boyunca portretler yaptı, gobelenler, makrameler toqudı, vilâyet, cumhuriyet sergilerinde iştirak etti (peyzaj resimleri, zamandaşlarnın portretleri).
1992 senesi Oırımğa köçüp kelip, öz icadını yanı açılğan teatrnen bağladı.
Teessüf ki, keçmişte teatr temaşaları nasıl bezetilgenini kösterici misaller yahut numüneler elimizde yoqtır, lâkin bu sahada U.Bodaninskiy, A.Ustayev ve S.Osmanov kibi ressamlar çalışqanından delâlet berici vesiqalar mevcut, işte, Ş.Seydametovğa öz işinde Avropanın sahna bezetüvdeki qazançlarına, an'aneviy qırımtatar medeniyetine ve professional ressam sıfatındaki kendi sezgilerine bazanmaq kerek ola.
Teatrnin repertuarı ğayet keniştir.
Mında halq efsaneleri, tarihiy eserler, cihan klassik edebiyatı, bala masalları esasında temaşalar, halq maişetinden piyesalar oynala.
Olarnın her birine ayrıca yanaşmaq, tek şu temaşağa kelişikli çezimni tapmaq kerek.
Ve umumen alğanda mına şu yanaşuvlar Seydametovnm icadiy ıntıluvlarını, onın qanaat esasını teşkil eteler.
Ressam sahna bezetüvnin kolemli-alanlı usulından faydalanaraq, sahnanın art qısımında deyerlik resim yapmay.
Aktörlar resim fonunın tesirine qapılmaylar ve, böylece, üç ölçüli sahna meydanında oynamaq imkânına malik olalar.
Meselâ, «Bağçasaray çeşmesi» spektaklinde (1999) dekoratsiyanı ince işlengen çilterler ve taslaq tarzında yapılğan çeşme teşkil eteler.
Konstruktsiyalar tez dağıtıla, qolaylıqnen deniştirile ve artistlerge keder etmeyler.
Şekiller şartlı tarzda kösterilgenine baqmadan, seyirciler Hansaray muhitini, saraynın harakterli siluetleri ve tafsillerini bir kereden tanıylar.
«Mishor qızı» spektaklinde (2000) tavandan sarqıp turğan mavı-beyaz örtü (deniz ve dalğalar temsili) fonunda yerleştirilgen eki büyük gügüm seyircini guya deniz yalısına, Arzı qız alıp qaçılğan meşhur çeşme yanına keçire.
Adeti üzre, boş sahna (anda tek bir qaç dane iri butaforiya şeyleri buluna) tem-tegiz, bir tüslü ya da körüner-körünmez art perde (meselâ, «Mamlük Beybars» spektaklindeki mısır freskaları) fonunda oynalğan ifadeli mizansenalar içün keniş imkânlar aça.
Seydametov tasviriy cehetten mevhum, lâkin obraz cehetinden işançlı muhit yaratmağa bile.
Deyik, «Mamlük Beybars» spektaklinde sahna muhiti muhteşem-monumental ruhta olsa, «Mishor qızı» temaşasında nefasetli-koterinki, balalar içün temaşalarda ise letafetli-tılsımlı ruhta ola.
Şubhesiz, bugünde-bugün qırımtatar sahna bezetüv sanatı haqqında aytmağa daha erte, amma Ş.Seydametovnm icadı — böyle soy sanat özünin ilk emin adımlarını atayatqanının bivasta numünesidir.
«Ressamlıq» bölügini endi rahmetli olğan ve icadiy asabalığı pek çoq resimlerden ibaret olğan ressamnın adınen yekünleymiz.
Bu adam — Kâzim Cepparovdır (1947-1998).
K.Cepparov ana-babası Oırımdan sürgün etildigi Voljsk şeherinde doğdı, balalıq ve ösmürlik çağı Suhumi şeherinde keçti, anda ressamlıq oquv yurtunı bitirdi ve ressamlıq ustahanelerinde çalıştı.
1990 senesi Ressamlar birliğine aza olaraq qabul olundı.
K. Cepparovnıh resimleri süjet, bediiy usul cehetinden çoq çeşitliler, lâkin mevzu ve üslübiyet boyunca umumiyleştirilgende olar bütün bir türkümlerni teşkil ete ve ressam icadının esas yönelişlerini köstereler.
Onın «Tilenci», «Muhacirler», «Zona» kibi keskin sosial resimlerinde «küçük adam» mevzusı yahğıray.
Adamlarnın ğayrıtabiiy biçimde tasvirlenmesi ise muellifnin adiy adamlar içün yüreği yanğanını bildire.
Ressam accı barlıqnı yumor ve kinayenen yımşataraq, şu «küçük adamlar»nı merhametli, efsaneviy qaramanlarğa çevire («Azbar sipirici», «Ammal»).
Cepparov temiz ressamlıq vazifelerini «Balıqlar», «Tarih sarmalı», «Mavi çeçek», «Yeşil ada», «Horaz» kibi abstrakt-manzaralı kompozitsiyalar vastasınen çeze.
Mezkûr resimler de gür renkli impressionistik tarzda, de sert, torsluqlı konstruktivizm an aneleri esasında icra olunğanlar.
K. Cepparovnıh icadında hem real, tanış peyzajlar («Ayüvdağ»), hem Pirosmani ve Şagal ruhunda yapılğan uydurma, ideallaştırılğan levhalar («Alim», «Beklev», «Oırmızı kiygen qadın») rastkelineler.
K. Cepparovnıh özü qayd etkeni kibi, «bu resimler adamlarğa quvanç ve zevq bağışlamaq kerekler».
K.Cepparovnıh eserleri Sankt-Peterburgda, Oırımda, Yunanistanda ötkerilgen sergilerde defalarca nümayiş etildi.
Olarnı AQŞ, Şvetsiya, Yunanistan, İsrail, Frantsiyadaki kollektsionerler satın aldılar.
2.3.2.Grafika
Grafika bütün zamanlarda, hususan içtimaiy-siyasiy münasebetler kerginleşken ve içtimaiy buhranlar yüz bergen devirlerde ayrıca talap olunğan sanat janrı olıp keldi.
Bundan evelki bölükte icatlarını aydınlattığımız deyerlik bütün yetekçi qırımtatar ressamları mezkûr janrğa o ya da bu derecede müracaat eteler, sergilerde özlerinin grafika eserlerini de seyirci hükümine çıqaralar.
İşbu bölükte biz grafikanı yetekçi tasviriy janr, dep sayğan ve kendisinin icadiy ferdini belgilegen ressamlar haqqında hikâye etecekmiz.
Bediiy çezimlerde, icracılıq seviyesinde mevcut olğan çeşitlilikni ise grafikağa çeşit türlü ustalar müracaat etkeninen ve olarnın professional cehetten azırlığı da çeşit türlü olğanınen anlatmaq mümkün.
Zemaneviy qırımtatar grafikasında «bir taraftan, hem açıq-açıqtan terğibiy çezimler, hem bidad stilizafsiyalar, diğer taraftan — halqnın faciasını, milliy hareketnin insanperver ideallarını açıp kösterüvge nisbeten ğayet ince, ğayet nefasetli, teren yanaşuvlar rastkeline».(205.268-nci sahife).
Lâkin, hepisi bir, qırımfafar grafikasının eh yahşi numüneleri siyasiylikten iraq olıp, olar «ahlâq ve medeniyetnin «yüksek», «ebediy» değerliklerine bağışlanğanlar.(205.268nci sahife).

Grafika sahasında çalışqan yetekçi ustalar sırasına Ramiz Netovkin kire.
O, 1960 senesi Taşkent vilâyetinin Almazar qasabasında doğdı, 1975 senesi Vatanğa qaytıp olğan siyrek-sepelek qırımtatar qorantaları arasında Netovkinlernin ailesi de bar edi.
O yıllarda Oırımda qırımtatarlarğa münasebet, yımşaqça etip aytqanda, pek de yahşi değil edi.
Ne ise de Ramiz Aqmescitteki N.Samokiş adına ressamlıq oquv yurtuna kirmege muvaffaq ola ve onı 1980 senesi bitire.
Şu yıldan başlap cumhuriyette ve çetelde ötkerilgen sergilerde iştirak ete, 1989 senesi ise Ukraina Ressamlar birliğine aza olıp kire.
Sonki 15 yıl içinde Oırımmh çeşit şeherlerinde hem de Estoniya, Poloniya, Türkiye kibi memleketlerde R.
Netovkinnin 10-dan ziyade şahsiy sergisi olıp keçti.
2000 senesi cumhuriyet qırımtatar sanatı muzeyinde ressamnıh 40 yıllığına bağışlanğan şahsiy sergisi ötkerildi.
R.Netovkinnin grafikasında yetekçi mevzum Oırım mevzusı teşkil ete.
Ressam özünin eh sevgen şeheri Bağçasaraynı, bu şehernin silingen taş basamaqlı tar soqaçıqlarını, virane alına kelgen çeşmelerini, biri-birinin damına tırmaşqan campi evçiklerini, camilerinin süyrü uçlu minarelerini, yantayğan ağaç balkonlarını ayrıca zevq ile tasvirley.
O, çoqtan-çoq bukletlerde tasvirlenip, endi her keşke belli olğan Bağçasaray abidelerini ve diqqatqa lâyıq yerlerini kör-körane aks ettirmeğe istemey, aksine, bizni taş yılnamelerinde qadim zamanlarnın aks-sedaları saqlanıp qalğan eski şeherge alıp kete.
O şehernin soqaçıqlarında adam körünmey, sükünet hüküm süre, o şeher şimdi uyquda olıp, ana-mına uyanacaq güzel meleknin qasrını andıra.
Ressam «Küneşli Bağçasaray» (1988), «Hansaray» (1990), «Taraqtaş köyündeki cami» (1990), «Kokköz», (1990), «Cuma cami» (1996), «Kemer» (1997) kibi resimlerni qalem ve çin merekebinen, özü içün eh kelişikli üslüpte yapqan.
Ressamnın eli qalemni yılıştırır eken, sanki dersin, zarif sızılardan qara-beyaz renkli ince işlemeler toquy, şarq evleri, mahalleleri, şeherlerinin obrazlarını şekillendire.
Ressam özünin monohromlı grafikasına kimerde bir nazik akvarel ve pastel boyaları qatıp, bu resimlerge aleihusus yımşaqlıq ve cilve bağışlay.
Netovkinnin mimarcılıq peyzajları — abideler ve binalarmn ancaq tasviri değil de, aynı vaqıtta halq tarihinin, halq medeniyetinin şaatlıqlarıdır.
Olar tabiiy muhitke uyğun bir tarzda bulunalar, ressam ise, öz nevbetinde, bu tabiiy muhitni büyük tantimlik ve sevgi ile aks ettire.
Netovkinnin grafika eserleri de monumental muhteşem, de kamerli mahrem, de meşhum susqun, de debdebeli ve quvançlı olalar, çünki olarda ressamnın özü, onın haleti, ruhiyeti aks oluna.
Netovkinnin mimarcılıq kompozitsiyaları o derece ifadeli ki, resimlerde insan oğlu insan olmağanım hatta abaylamaysın, aksine, resimde adamlar da tasvirlengendir, şunın içün olardan böyle cıllılıq kele, dep belleysin.
Ramiz Netovkinnin grafika tabaqlarından çoqusı hallarda seriyalar, türkümler asıl ola, meselâ: «Leningrad» (1981), «Orta Asiya» (1984-1988), «Moskva» (1985-1986), «Oazan» (1988).
Tuvğan Oırımğa «Uzaqlaşhayatqan Oırım» (90-ncı seneler) adlı grafik eserler türkümi bağaşlanıp, oha «Bağçasaray», «Aluşta» kibi albomlar kirdiler.
«Kostamonu» (1998) albomı ise Türkiyenin orta asırlarğa ait mimarcılığına bağışlanğandır.
R.Netovkinnin icadiy faaliyetinde kitap grafikası ayrıca yer tuta.
Bugünde-bugün Qırımnın tarihi ve medeniyeti boyunca kitaplarğa olğan meraq pek büyüktir, hem böyle kitaplarnı «Vozrojdeniye» Halqara fondu Oırım regional bölüginin maddiy yardımı ile neşir etmek imkânları açıldı, işte, Netovkin bir sıra kitaplarnı bezetti ki, olarnin arasında hem bediiy, hem publitsistik edebiyat mevcut.
Onın sonki işleri cümlesinde V.B. Savenkovmn «Aqşam şiirleri» (1990) ve E.Qudusovnın «Oırımtatar milletinin şekillenüv tarihi» (1996) kitaplarını anmaq mümkün.
Bundan ğayrı, R.Netovkinnin grafika janrında yapılğan peyzaj resimleri ayrı albom olaraq dere olunıp, mezkûr neşir ustanın tekrarlanmaz istidatını açıq-aydın nümayiş ete.
Enver İzzetov 1955 senesi Ferğana şeherinde doğdı, şeherdeki sanat oquv yurtunın ressamlıq bölügini bitirdi.
Oırımda 1992 senesinden berli yaşağan ressam bütün küçüni icadiy ve teşkiliy işlerge sarf ete (Enver izzetov — Oırımtatar ressamları assotsiatsiyasının reisidir).
Özbekistanda ekende E.İzzetov bediiy multiplikatsiya sahasında çalıştı.
Mütehassıslar «Özbekfilm» kinostudiyasında çıqarılğan «Yabancı» (1987), «Tahir ve Zohre» (1989), «Kontsert» (1990) kibi multiplikatsion filmlemin ressamı Enver İzzetov olğanını yahşi bileler.
Özüne has kinematografiya üslübi, «kadr»nın ifadeli cazibesi İzzetovnıri tezya grafikasına da tesir etmey qalmadılar.
Onın eserleri — sızma resimleri, akvarelleri, renkli gravyüraları abul-qubul közden keçirüvge qararlaştırılmağan.
Müellif, simvolizm, ekspressionizmnin bediiy usularından faydalanaraq, seyircini ilk daqqalarda şaşırtqan kibi ola, lâkin resimlerge diqqatlıca köz taşlar ekensin, tasvirlengen şeylernin manasını anlap başlaysm.
İzzetovnın grafika eserlerinin süjetlerini real ömür levhaları değil de, bu ömürnin subyektiv, allegorik idrak etilüvi teşkil eteler.
Klassik nazmiyetnin sevdası olğan E.İzzetov R.M. Rilkenin (1981) ve Р.P. Pazolininin (1983) şiirlerine resimler yaptı.
Ted Hyüznıh şiiriyetine ise ressam özüniii «Basamaqlar» adını alğan bütün bir türkümini bağışladı.
Umumen, T.Hyüznıh icadı E.Izzetovm telâşlandırğan meselelerge aenkdaş olıp çıqtı.
Meselâ, Hyüznıh şiirlerindeki ömürlik serseriylikke hüküm etilgen seyyah obrazında öz tuvğan toprağından ayırılğan halqnın umumiyleştirilgen obrazını tanımaq küç değil.
Böyle serseriylik haletini ressam söznin tam manasında kostere: ğarip personajmn ayagları avada sarqıp tura, onın durğunsız vaziyetini ana-mına yıqılacaq kopçek qayd ete.
Resimde tasvirlengen qaraman (halq dep anlamalı) «vatan» anlamına kirgen bütün şeylerni kendi sırtına yüklep alıp kete: balaban qaburçaq içinde harakterli tüz damları olğan şarq şeheri kösterilgen.
«Basamaqlar» türkümine kirgen diğer bir resim de ğayet temsiliydir.
Bu resimnin qaramanı — qırmızı kiygen er kişi qolunda qurbanlıq çalınacaq qara horazm tutıp tura.
Erkek üzerinde tasvirlengen evlernifi damları, balasını sallağan qadın — ömürdir, aşağıda tasvirlengen adhesapsız qozaqlar ve olarnın içindeki cefakârlarnın ruhları ise — ölümdir.
Esernih baş mevzusı — günahlardan arınmaq, ömürni devam ettire bilmek içün qurban çalmaq zarurlığıdır.
E.izzetov tezya grafikasından ğayrı, mecmua ve kitap grafikası sahasında da çalışa.
Ozbekistanda ekende onın işleri «Zvezda Vostoka» mecmuasında sıq-sıq basılıp tura edi.
Oırımda ise E.izzetovnın resimleri bir çoq deviriy neşirlernin, bilhassa «Oasevet» mecmuasının bediiy obrazını belgileyler.
E.izzetov cumhuriyet ve halqara sergilernin iştirakçisidir, onın eserleri Brnoda olıp keçken grafika biyennalesinde nümayiş etildi.

Zarema Trasinova 1939 senesi Aqmescitte doğdı.
Beş yaşlı bala ekende öz halqınen beraber sürgün olunğan Zarema hiç bir şeyge baqmadan yüksek tahsil aldı: o, P.
Benkov adına cumhuriyet ressamlıq oquv yurtunın kitap grafikası bölügini ve A.
N. Ostrovskiy adına Taşkent devlet teatr-ressamlıq institutını bitirdi.
SSSR Ressamlar birliğine 1976 senesinden aza olğan Zarema Trasinova Ozbekistanda eh büyük neşriyat sayılğan G.
Gulam adına kitap neşriyatında çoq yıllar devamında çalışıp, 200-ge yaqın kitap bezetti.
Bu kitaplarnın 20-den ziyadesi halqara, cumhuriyet ve cumhuriyetlerara konkurslarda fahriy diplomlarnen taqdirlendi.
Z. Trasinovanın bezetken kitapları arasında hususan «Çınlar ve maneler», Özbek edebiyatının klassigi Muqimiynin şiirler cıyıntığını, qırımtatar şiiriyetinin klassigi Aşıq Umernin şiirler kitabını, «Tapmacalar», «Oırımtatarlarnıh efsaneleri ve masalları», «Ahmet ahay lâtifeleri» kibi kitaplarnı anmalı.
Ressam sonki eki kitapnı bezetir eken, özüni qırımtatarlarnıh tarihi ve medeniyetini yahşi bilgen adam sıfatında kosterdi.
Z. Trasinova 1994 senesi Oırımğa köçüp kelgen son da icatnen faal oğraşa, qırımtatar tilinde çıqqan kitaplar, dersliklerni bezete.
Sonki bir qaç yıl içinde o mına böyle kitaplarnı bezetti: «Bu nasıl olğan edi» (SSSRde milliy repressiyalar.
1919-1952 seneleri.) üç tom, (1993); M.Sergeyev.«Grünvald haçı» (1995); B.Mambet «Qoz efsanesi» (1995); A.Puşkin, «Ouranğa taqlid» (1997).
2000 senesi Aqmescitte orta asırlarğa ait qırımtatar şiiriyetinin «Gülşen hayalları» adlı antologiyası neşir etildi.
Bu kitapnın özgünligini çoqusı cehetten Zarema Trasinovanın yapqan illüstratsiyaları belgilediler.
Ressam öyle tasviriy muhitni yarata bilgen ki, bu muhitte ayan şekilge kirgen nazm sözlerinin nağmesi oquyıcı ve seyircini meftün etici Şarq alemine daldıra.
Z.Trasinovanın grafikası janr, tehnika, icracılıq usulı (akvarel, monotipiya, qarışıq tehnika) boyunca ğayet çeşitlidir.
Onın tezya grafikası ressammn istidatını bir daha isbatlay.
Trasinova «I.Gasprinskiynin portreti», «Namaz» (1990), «Gurzuf hatırası» (1991) kibi eserlerde, bir taraftan, adamlar ve şeylernin real tasvirini bere, yani konkret ola, diğer taraftan, allegoriyalar ve halq rivayetlerine kendi münasebetini bildirerek, romantizmge dala.
Ressam bir de-bir kitapnı bezetkende ya da grafika tabaqları üzerinde çalışqanda halq kiyimlerini, turmuş eşyalarını, örneklernin simvolikasını tafsilâtlı surette ögrene.
İşte, olıp keçken sergiler, onın eli astından çıqqan kitaplar, seyircilernin alğışları Z.
Trasinovanı qırımtatar sanatının klassikleri sırasına qoyalar.
Ressam Alim Useinov (1941 senesi doğdı) haqqında bundan evelki bölükte hikâye etken edik.
Lâkin Useinovnın icadının daha bir cehetini grafika janrı teşkil ete.
A. Useinovnın akvarel resimleri az sözli ve zarif yapon gravyüralarına oşap keteler.
Olar bir baqıştan, sade ve mahfiyetliler, lâkin diqqatlıca baqsan — teren manalı, cazibeli ekenini anlaysın.
Useinov azğana bediiy usulnen: bir qaç sızıq ve olduqça az renknen hem suvuq qışnın ayazını, hem yağmurlı künnin rutubetini, hem bahar tereklerinin çeçeklenüvini kostere.
Onın adiy süjetleri artında ressamnın etraf muhitke aybetli münasebeti duyula.
Bunda her şey mühim, qıymetlidir, çünki bütün bu şeyler — seyyaremizdir («Yıl mevsimleri», «Qış peyzajı» türkümleri, 1998-2000).
2000 senesi Aqmescitteki bediiy muzeyde olıp keçken Oırım akvarelleri biyennalesinde A.Useinov konkursnın baş mükâfatını qazandı.
Z.Trasinovanm qızı Leylâ Trasinova istidatlı grafik, dizayncı olaraq bellidir.
O, 1964 senesi Taşkentte doğdı, başta P.Benkov adına cumhuriyet ressamlıq oquv yurtunda tahsil aldı, sonra V.
Muhina adına Leningrad ressamlıq-sanayı oquv yurtunın sanayi grafikası bölügini bitirdi (1982-1987).
işte, o vaqıttan berli Sankt-Peterburgda yaşay ve çalışa.
L. Trasinovanın esas eserleri cümlesine «44 senesi» türkümi (1990), dört grafik tabaqtan ibaret «Şeher ve quşlar» türkümi (1990), «Avtoportret» (1990), «Mavi urba kiygen men ve patlaqçanaqlar»» avtoportreti, «Şeherli portreti», «Oırımtatarlarnın tipleri» adlı grafika tabaqları türkümi (1991), «Men qafesteki bir quşım» türkümi (1991), «Bu nasıl olğan edi (SSSRde milliy repressiyalar.
1919-1952 seneleri)» kitabının Zarema Trasinovanen birlikte yapılğan maketi kireler.
Anasının etnografik cehetten tam, realistik grafikasından farqlı olaraq, Leylânın grafika eserlerinde uydurma ve rüyalar tekmil qarışıp ketkenler.
Bir baqıştan tonuq, veciz olıp körüngen resimler asılında hareketli, mundericeliler ve olar muellifnin tesirçen, ihtiraslı şahs olğanını köstereler.
Yaya Temirqayayev 1935 senesi Oırımda doğdı, 1944 senesi bütün halqnen beraber sürgün olundı.
1966 senesi P.Benkov adına Taşkent ressamla oquv yurtunı, 1972 senesi ise A.N. Ostrovskiy adına teatr-ressamlıq institutını bitirdi.
1979 senesi SSSR Ressamlar birliğine qabul olunğan sofi
# #
Ozbekistannın yetekçi grafikleri sırasına kirdi.
Ressamnı hususan 70-80nci senelerde mot olğan plakat janrı tanıttı («Sionizm — bugünnin faşizmidir», «Diqqat!Atılmasın!», «Livandan elinizni çekiniz!»).
Ya.Temirqayayevnin siyasiy hem de reklam plakatları bütünittifaq ve halqara sergilerde defalarca nümayiş etildiler (Moskva, 1982-1983).
Temirqayayev icadının mühim bir qısımını Oırım mevzusına bağışlanğan resimler teşkil eteler.
Söz kelimi, ressam özü içün aziz olğan bu mevzum hem grafika janrında, hem ressamlıq janrında aydınlata.
Sürgünliknin ne ekenini ta balalıq çağında bilgen Temirqayayev aqılında qalğan, şahsen özü şaat olğan vaqialamı tantiminen tasvirley.
Ressam mühim tafsilâtlarnı qaçıracağından saqınıp, olarnı birer-birer qayd ete.
İşte, onın eserlerinin tafsilâtlı, taarifleyici mizacı da şundan kelip çıqalar.
Oırım tabiatı, Oırım tarihi, Oırımda yaşağan adamlar haqqında «Ay-Petri» (1990), «Oarılğaç yüvası» (1990), «Mayıs 18 sabası» (1991), «Yoldaki ölüm» (1993), «Bir avuç tuvğan topraq» (1994) kibi resimler, medeniyet erbapları içün ekslibrisler seriyası hikâye eteler.
Umumen, onın kotergen mevzularının özü ressamının icadına diqqat etmek içün esas ola bileler.
Amet Seit-Ametov 1935 senesi Yaltada doğdı.
Bütün semetdeşleri kibi, Oırımdan sürgün olundı.
Bediiy tahsilni Özbekistanda aldı, anda 1964 senesi P.Benkov adına cumhuriyet ressamlıq oquv yurtum ve 1972 senesi A.N. Ostrovskiy adına teatr-ressamlıq institutını bitirdi.
Seit-Ametov dizayncı sıfatında mevzuiy ve yübiley sergilerini bezetti, plakatçı sıfatında cumhuriyet ve halqara sergilerde iştirak etti (AQŞ, Şvetsiya, Rusiye, Özbekistan).
80-nci senelernin sonlarında Oırımğa köçüp kelgen sofi tezya grafikası sahasında pek çoq çalışaraq, esasen akvarel resimleri yapa.
Ressam sıq-sıq seferlerge çıqa, tuvğan topraqnıh özü içün hep yahı-yam köşelerini aça.
Ruhiyet cehetinden çeşit-çeşit olğan akvarelleri (kamer, epik, monumental resimler) — Oırımnıh büyük sevgi ile tasvirlengen manzaralarıdır («Çufut-Oale», «Ceneviz qalesi», «Ayvasıl», 90-ncı seneler).
A. Seit-Ametovmh saf, aydın natürmortları da çevredeki ömürge sevgi ile aşlanğanlar.
Ya.Temirqayayev, A.Seit-Ametovnm nesiline Remzi Aliyev ve Şevket Dervişev kibi ressamlar da mensüpler.
Remzi Aliyev (1939 senesi doğdı) — P.Benkov adına cumhuriyet ressamla oquv yurtunın ve A.N. Ostrovskiy adına devlet teatr-ressamlıq institutının mezunıdır (1966-1970).
Hal-azırda o, Aqmescit rayonının Mazanka köyünde yaşay ve çalışa.
R. Aliyev eh evelâ plakatçı sıfatında bellidir.
Onın eserleri qırımtatarlarğa — II Cihan cenkinin qaramanlarına, qırımtatar medeniyetinin erbaplarına bağışlanğan olıp, böyle eserlerden onın «Amethan Sultan» (1989), «Alime Abdennanova» (1990) kibi plakatlarını anmaq kerek.
Grafik ressam Şevket Dervişev (1935-2000) de tahsilni P.
Benkov adına cumhuriyet ressamlıq oquv yurtunda aldı (1955-1960).
1990 senesi Cankoy rayonının Zareçnoye koyune köçüp keldi ve anda pedagogik hem de icadiy faaliyetnen oğraşıp başladı, cumhuriyet sergilerinde iştirak etti.
1980-nci senelerde grafikanen faal meşğül olğan Ş.Dervişev (1980 senesi Moskvada ötkerilgen Olimpiya oyunları içün plakat, 1980; Olimpiadanın embleması, 1980) 1990-ncı senelerde esasen akvarelnen oğraştı («Oara haber», 1984; «Uçucılar ölmeyler» (Amethan Sultanğa bağışlana), 1995; «Dostumnıh portreti», 1996).
A. Seit-Ametovnın balaları — Abdül ve Elmira da baba izinden kettiler.
Abdül Seit-Ametovnı zemaneviy qırımtatar sanatında hiç de körülmegen kalligrafik abstraktsionizm yönelişi celp etti.
Dizayncı ve grafik A.SeitAmetov P.Benkov adına cumhuriyet ressamlıq oquv yurtunda tahsil alğan son Harkov bediiy-sanayı institutını bitirdi (1994).
Hattatlıq sanatını Abdül mustaqil menimsedi.
Oırımtatarlarnın an'aneviy sanatını öğrenir eken, bu esnada hattatlıq yetekçi yer tutqanını anladı.
Böylece, yaş grafik hattatlıq sanatını canlandırmağa tutundı.
O kendi eserlerinde arap hariflerinih örmelerini klassik qırımtatar örneklerinen biriktirerek, tekrarlanmaz kompozitsiyalar yarata ki, olar seyircini tek öz dülberligi ve manzaralılığınen meftün etip qalmadan, halqnın tarihi, an'aneleri haqqında tüşüncelerge dalmağa da mecbur eteler.
Böyleleri sırasında «Kalligrafik abstraktsiya.
«A harifi sahrada» (1994), «Kalligrafik abstraktsiya (adsız)» (1994), dört tabaqtan ibaret ornamental kompozitsiyalar türkümi (1995), arap harifleri mevzusında eki tabaqtan ibaret abstrakt kompozitsiyalar (1996), «Quran sureleri» adlı kalligrafik kompozitsiyalar (1997), «Allahının 99 adından birisi» (1997) kireler.
Seit-Ametov özünin grafika kompozitsiyalarını çin merekebi, guaşnen icra eterek, aynı vaqıtta suvlama ve süslemelerden faydalana.
Abdül grafikadan ğayrı, an'aneviy qırımtatar çölmekçiligini de ögrene ve özü de çamurdan şeyler yasay.
Lâkin bu aqta laqırdı «Manzaralı-ameliy sanat» bölüginde olacaq.
Elmira Seit-Ametova 1973 senesi Taşkentte doğdı, şimdi Oırımda yaşay.
O, Taşkentteki P.Benkov adına cumhuriyet ressamlıq oquv yurtunı bitirdi, hal-azırda kitap grafikası sahasında çalışa, esasen bala kitapları ve derslikler içün resimler yapa (E.Selâmet.«Altın balta haqqında masal» (1993); C.Kence.«Bala şiirleri» (1995); «Tuvğan edebiyat» (1998); S.Harahadı.«Elifbe» (2000).E. Seit-Ametovanın grafika eserleri Kiyevde, Aqmescitte ötkerilgen sergilerde nümayiş etildiler (1993, 1996, 1997).
Elmira Seit-Ametova kibi yaş, lâkin özlerini endi tanıta bilgen ressamlar — Aqmescitteki N.
S. Samokiş adına ressamlıq oquv yurtunıri mezunları Cemal Alibekov (1979 senesi doğdı) ve Ridvan Baliç sanattaki kendi icadiy yollarını daha araştıracaqlar.
2000 senesi olıp keçken Oırım akvarel biyennalesinde C.
Alibekov «Çufut-Qale» (1999), «Alupka.
Eski soqaq» (2000) adlı akvarel resimlerinden ibaret türküm içün «Debüt» değen nufuzlı mükâfat qazandı.
Ridvan Baliç 1980 senesi Tacikistannın Leninabad (şimdiki Hocent) şeherinde doğdı, 2001 senesi N.
Samokiş adına ressamlıq oquvyurtu mezunlarının eserlerinden teşkil olunğan sergiden son tanıldı.
O sergide Ridvannm «Bogdan Hmelnitskiy Oırım hanı İslâm Geray saniy III uzurında» adlı diplom işi nümayiş etilip, serginin baş mükâfatını qazanğan edi.
Bundan son Ridvan Ukraina Ressamlar ve mimarlar Milliy akademiyasına yollanma alıp, şu akademiyanın talebesi oldı.
R. Baliçnin «Oırım yalısı» (2001) adlı peyzajı ve «Şarq natürmortı» (1998) ğayet cazibeliler.
Yuqarıda adları anılğan ustalar Oırımda yaşay ve çalışalar.
Lâkin Qırımdan tışta da bir çoq semetdeşlerimiz bardır ki, olar özlerini qırımtatar ressamlarının cümlesine qoşalar.
İnessa Cetere dizayn ve kompyüter grafikasınen oğraşa.
Sonki yıllar devamında o, Taşkentte qadın-qızlar içün çıqarılğan «Saida» mecmuasında çalışa.
A.N. Ostrovskiy adına Taşkent teatr-ressamlıq institutının mezum Zaur İbragimov (1937 senesi doğdı) 1969 senesinden berli Biysk şeherinde (Rusiye) yaşay ve şimdi Biysk devlet pedagogika institutının ressamlıq fakultetinde ocalıq yapa.
O bir çoq cumhuriyet, bütünittifaq ve halqara sergilerinin iştirakçisi, 1980 senesinden SSSR Ressamlar birliğinin azasıdır.
Onın «metstso-tinto» tehnikası esasında qarandaş, kömür ve akvarel boyalarnen yapqan grafika resimleri Altaynm qadimiy medeniyetine bağışlanğandır («Katun özeni», 1985; «Rerih Altayda» türkümine kirgen «Taş mabude», 1989; «Cin qasrları», 1992; «Uspeniye kilsesi», 1990).
1990-ncı senelernin ortalarında yaratqan «Balalıq hatıraları» türkümi Zaur Ibragimovnıii icadında ayırıca yer tutıp, onda qırımtatar halqı içün facialı olğan 30-40-ncı senelernin bütün qarsanbaları aks olunğanlar.
Ressamnın «Babamnen vedalaşuv» (1996), «Sürgünlik» (1996), «Mobilizatsiya» (1996), «Mahsus köçürilgenler» (1996) kibi resimleri — «o deşetli devimin özüne has yılnamesidir» (88.25-nci sahife).
Ayder Beşirov 1954 senesi Marğılan şeherinde (Özbekistan) doğdı, 1973 senesi P.
Benkov adına Taşkent ressamlıq oquv yurtum, 1982 senesi ise Bütünittifaq kinematografiya institutının kino, teatr ve televideniye ressamlığı fakultetini bitirdi.
A. Beşirovnın icadındaki esas mevzunı Moskva soqaqlarının urbanistik nefaseti teşkil ete («Moskva soqaçığı», «Kommunalkada»).
Ressamnın qarandaşnen, çin merekebi, qalemnen icra olunğan grafika tabaqları defalarca cumhuriyet ve bütünittifaq sergilerinde nümayiş etildiler.
Beşirov şimdi Moskva şeherinde yaşay ve çalışa.
Matbaa grafikasınen oğraşqan Rustem Abdurahmanov (1961) Ukrainanın Melitopol şeherinde yaşay.
O, öz vaqtında Lvov matbaacılıq institutının grafika bölügini bitirgen edi.
Rustem Melitopolde ve Aqmescitte ötkerilgen bir sıra sergilerde faal iştirak etti.
Onın eh yahşi eserleri cümlesinde Andrey Belıynın şiirleri esasında yaratılğan «Şimal simfoniyası» (1993) adlı grafik seriyasını, «Dafnis ve Hloya» (1991) türkümini, Bora Gazı Geraynın şiirleri mevzusında yapılğan «Dolap» (1997) türkümini ahmaq zarur.
Grafik Dilâver Seitaptiyev 1971 senesi Özbekistannın Gülistan şeherinde doğdı, P.
Benkov adına cumhuriyet ressamlıq oquv yurtum bitirdi, halazırda Harkovdaki bediiy-sanayı institutının tezya grafikası bölüginde oquy.
Onın ressamlıq stajı pek büyük olmasa da, o bir çoq cumhuriyet sergilerinde iştirak etti.
D. Seitaptiyevnin esas eserleri sırasına «Sevişkenler» (1991), «Toy» (1991), «Eki içkici» (1993), «Nazlılıq» (1995), «1-nci sanlı manzaralı kompozitsiya» (1995), «2-nci sanlı manzaralı kompozitsiya» kibi akvarel resimleri, «Metamorfoz» (1996) adında manzaralı grafik tabaqlar türkümi kireler.(88.43-44-nci sahifeler).
#### 2.3.3. Heykelcilik, ufaq şekiller plastikası
Heykelcilik sanatı mustaqil janr olaraq Oırımda heppeyi keç şekillendi, lâkın taşm bediiy işlev sanatı öz tamırlarınen asırlar terenligine barıp çıqa ve biz bu sanatnın durğun an'aneleri olğanını bilemiz.
Taşm işlev sanatı — qırımtatar halqının turmuşı ve medeniyetinin ayırılmaz bir qısımıdır.
Böyle soy sanatnı anar ekenmiz, közümiz öğünde mezar abideleri (baştaşlar), binalarnın manzaralı bezetilüvi, ufaq şekildeki inşaatlar kevdelene.
XX asımın başlarında, yani Oırımda tasviriy sanatnın bütün çeşitleri gür inkişaf etip başlağanda, qırımtatar heykelciliğinin kendi mektebini meydanğa ketirmek içün bütün imkânlar bar edi.
Hem qırımtatar ustaları bu janrda muvafaqiyetnen çalışaraq, devir ve mefküre talap etken eserlerni yarata, mahalliy ve bütünittifaq sergilerinde iştirak ete ediler.
Keçken asırnın 30-ncı senelerinde qırımtatar heykeltraşlarının bir qısımını repressiyalar dalğası yuvup ketti, diğer bir qısımı ise sürgünlik yerlerinde ğayıp oldı.
Böyleliknen, qırımtatar sanatında mevcut olğan taş işlev an'aneleri üzüldi, hem tek bu değil, umumen halqmn cemi medeniy yenişleri yoqqa çıqarıldı.
Heykelcilik mevzusı — mezkûr kitabımızda en zayıf aydınlatılğan mevzudır.
Lâkin bunıri sebebi qırımtatar heykeltraşlarının bediiy seviyesi ve professionalizmi ğayet alçaq olğanında değil de, kene de şu yuqarıda andığımız meselelerde ve qırımtatar heykeltraşları pek az sayıda olğanlarındadır.
Bugünde-bugün Oırımda milliy sanatnı canlandıruv ceryanı vira qulaç ala.
Heykelcilik sahasında çalışqan ustalarımız — esasen daha endi ayaqqa turayatqan yaş icatçılar olıp, olar sanatnın bu janrında özlerinin salmaqlı sözlerini daha aytacaqtırlar.
Qırımtatar ressamları kibi, zemaneviy heykeltraşlarımız da professional tahsilni Oırımdan tışta aldılar.
Vatanğa qaytıp kelgen son öglerinde bayağı yüksek içtimaiy ve turmuş harakterindeki sedler peyda olğanına baqmadan, olar kendi icadiy faaliyetlerini usanmadan devam ettireler.
Ayder Aliyev Oırımnın yetekçi heykeltraşları sırasına kire.
O, 1952 senesi Mari ASSRde doğdı (onın ana-babası Oırımdan anda sürgün etilgen edi), Taşkentteki P.
Benkov adına cumhuriyet ressamlıq oquv yurtum, sonra A.
N. Ostrovskiy adına teatr-ressamlıq institutını bitirip (1977), alâ derecede professional bilgiler aldı.
1988 senesi SSSR Ressamlar birliğinin azası oldı.
Daha Ozbekistanda ekende özüni her hangi materialnen — taş, ağaç, madennen çalışa bilgen usta olaraq kosterdi.
Ozbekistanda yaşağan devirinde «Oonuşuv» (1984, tökme maden), «Bereket» (1984, alüminiy), «Analıq» (1985, mermer) kibi acayip eserler yarattı.
A.Aliyev Oırımda 1992 senesinden berli yaşay.
Öz icadında zamannın en hayatiy mevzularına — sevgi, aile, tuvğan topraq mevzularına toquna.
Aliyev bütünlikli, umumiyleştirilgen obrazlar yaratmağa seve.
Onın «Tirilgen hatıra» (1993, dögme maden), «Ustanın qaytuvı» (1995, tunç), «Köçüv» («Aile» seriyası, 1995, tunç) kibi eserleri tuvğan medeniyetnin, qırımtatar Oırımının canlanuvına bağışlanğandır.
Bunınnen birlikte Aliyevnin diğer bir sıra eserlerini közden keçirir ekensin, muellifnin nazik duyğulı, ince hayaletli bir adam olğanını sezesin.
Aliyevnin qadın personajları hususan heyecanlılar ki, olarnin cazibesi, plastikası ayrıca qayd oluna.
Olarnin tışqı hikâyesi yoqtır, amma içten ğayet teren manalı, ihtiraslı ve felsefiydirler.
Fikirimizni «Ayneni» (1993, qaburçaq, qarışıq tehnika), «Uçup keteyatqan quşlar» (1996, tunç), «Süt ana» (1997, tunç), «Ada» (1996, tunç), «Dağlı tatar qadını» (1997, tunç), «Model» (1998, tunç), «Oturğan qadın» (1999, alüminiy), «Yatqan qadın» (1999, mermer), «Aile» (1999, Afrika taşı) kibi eserler isbatlay bileler.Qırımtatarlarnıh meşhur erbaplarına bağışlap memorial abideler yaratuv -Aliyevnin icadındaki daha bir mühim cehettir.
Onın abidelerini hiç bir qabartuvsız haqiqiy sanat numüneleri, dep aytmaq mümkün (İ.Gasprinskiynin, A.Özenbaşlının mezarlarındaki baştaşlar, 2000).
Diniy qaidelerge tolusınen riayet etilgeni halda yapılğan bu mermer baştaşlar özüni halq an anelerinden ayırıp olamağan zemaneviy ustanın içki dünyasını aks ettireler.
Ayder Aliyevnin monumental eserleri sırasında ulu maarifperverimiz İsmail Gasprinskiynin şerefine 1998 senesi Aqmescitte qoyulğan heykelni de anmalımız.
Mermer taştan yapılğan bu abide Oırımnıh medeniy ömürinde büyük bir vaqia oldı, halqmn öz oğulları haqqında hatırası silinmegenini kosterdi.
Abide yerleştirilmezden evel leyha işleri boyunca konkurs ötkerilgen ve bu konkursta A.Aliyevnin teklif ettiği variant ğalip çıqqan edi.
Şunı da qayd etmeli ki, Oırımda qırımtatar medeniyetinin canlanmasına bağışlanğan memorial inşaatlar quruv biz içün yanı bir iş olıp, o, tarihiy ve ahlâqiy cehetten ğayet büyük emiyetke malik ola.
Deyik, ilk abidelerni (esasen hatıra nişanları) aveskâr ustalar öz aqçasına yapqanı ve böyle abidelernin değeri olmağanı halda i.Gasprinskiynin heykelini tiklev ğayesine cemaatçılıq büyük mesuliyetnen yanaştı.
Bundan ğayrı, 1944 senesi sürgünliginin qurbanlarına bağışlanğan abidenin eh yahşi leyhası içün konkurs ilân etildi, onda sabıq SSSRnin çeşit ülkelerinde yaşağan ustalar iştirak ettiler.
Konkursqa hepisi olıp 26 leyha taqdim etildi ki, olar Oırımnın özünden, Moskvadan, Ukraina, Oazahistandan kelip tüştiler.
Oırımtatar ustalarından konkursta İsmet Şeyh-zade iştirak etti.
Onın leyhası dürbe modelinden ibaret olıp, Zincirli medresenin binasını andıra edi, çünki kompozitsiyada merkeziy qubbe planından ğayrı, Zincirli medresedeki kibi, zincir da işletilip, o bu yerde temsiliy bir mana taşıy edi.
Leyhanm müellifi qayd etkeni kibi, «Halq — bir sarqaç kibidir, om qayda sürmesinler, o, hepisi bir, özünin asıl yerine qaytıp tura.
Hem uzaqlaşuvı ne qadar çoq olsa, tuvğan yemin çeküvi de şu qadar büyük ola» (205.280-nci sahife).
Qırımtatar halqınıh tarihiy taliyine bağışlanıp, Yaltada qoyulması qararlaştırılğan abidenin leyhasını, işte, İ.Şeyh-zade ve N.Yaqubov işlediler.
İlmiy Ametov monumental heykelcilik sahasında çalışa.
O, 1947 senesi Özbekistanmh Kattaqurğan şeherinde doğdı, 1974 senesi Bakudaki ressamla oquv yurtum bitirdi, 90-ncı senelerde Krasnodar ülkesinden Oırımğa köçüp keldi.
I. Ametovnın faaliyeti, eh evelâ, ahlâq-etika cehetinden diqqatqa lâyıqtır.
Usta öz öğüne «musülman mezarlıglarını münasip halğa ketirmek» maqsadını qoydı.
O, Qırım boylap pek çoq seferler yapa, unutılğan mezarlıqlarnı araştırıp tapa.
Ana-babasının tuvğan koyu Taraqtaşta harabege çevirilgen mezarlıqtaki ölülernin qalımtılarını yanıdan kömüp, bu yerde öz parası hesabına «Yaralı taş» (1994) adlı hatıra nişanı qoydı.
I. Ametov böyle nişanlarnı Oırımmh endi bir qaç rayonında yerleştirdi.
Ametovnın abideleri janrnın bütün qaidelerine riayet etilgeni halda yapılğanlar.
Bular — alçaq negiz üstüne qoyulğan tikme taşlar olıp, olar tabiiy ve mimarcılıq muhitine ğayet uyğun tarzda kirsetileler.
Abideler kendi sert geometrik şekilleri boyunca monumentaller, taş tüsünin özü (işlengen ve işlenmegen mermer) olarğa ayrıca ifade bağışlay.
İnşaatlarnın manzaralı bezetilüvi pek sade, tek kimerde bir taşnın yekpareligini nasıldır şarqiy örnek ya da temsiliy belgi (tamğa) boza.
İ.Ametov qırımtatar cemaat erbabı Seit oğlu Seydametke (1998) ve general Pyotr Grigorenkoğa (1999) bağışlap heykeller yarattı.
Vladıka Klimentnin ricasını yerine ketirip, Ukrain avtokefal kilsesi içün taştan haç yasadı (1999).
Bugünde-bugün usta Sudaqta «Oadimiy türk eykelciligi müzeyi» üzerinde çalışa.
Bu muzey açıq avada yerleşecek, onda qadimiy türk mabudeleri, taşnı işlev sanatının numüneleri, qısqası, zemaneviy qırımtatar sanatına ğıda bergen qadimiy medeniyetnih şaatları nümayiş etilecekler.

Heykeltraş Şevket Ahtemov (1937 senesi doğdı) şimdi Taşkent şeherinde yaşay.
O ta bala ekende ağaç üstünde oyuvnen meraqlandı, Toqumacılar medeniyet sarayındaki tasviriy sanat tögeregine qatnadı.
Ağaçm qayta işlev zavodınıh mebel tsehinde çalışışır eken, professional heykeltraş olmaq qararına kelip, 1970 senesi A.
N. Ostrovskiy adına teatr-ressamlıq oquv yurtunın heykelcilik bölügine oqumağa kirdi (1970-1975).
Ahtemov esasen skulptura portretleri yarata.
Onın kompozitsiyalarını eki yöneliş teşkil ete.
Birinci yönelişke kirgen soyları — kamer lirik eserlerdir («Ana ve onın balaları», 1979, mermer; «Zarema» adlı qızınıh portreti, 1985, mermer) diğer yönelişke ise medeniyet ve ilimnin körümü erbaplarına bağışlanğan eserler kireler (Oıbray qasabasında N.i.
Vavilovnın barelyefi, 1978; «İsmail Gasprinskiynin portreti», 1989, mermer; Aqmescit şeheri içün İ.Gasprinskiy abidesinin leyhası, 1991).
Ş. Ahtemov — bir çoq cumhuriyet ve bütünittifaq sergilerinin iştirakçisidir.
Ressam, Ukraina Ressamlıq akademiyasının mezunı Ali Belâlovnın icadında apansızdan bir burulış yüz berdi.
2001 senesi sentâbr 12 künü qadimiy Oarasuvbazar şeherinde qırımtatarlarnıh klassik şairi, cihanda tanılğan türkşınas alim Bekir Çoban-zadenin mermer abidesi açıldı.
Bu abidenin müellifi, işte, A.Belâlov edi.
Mezkûr abideni endi monumental heykeltraş adını da qazanğan Ali Belâlovnın ğayet muvafaqiyetli eseri, dep bilmek mümkün.
Taşkentteki P.Benkov adına ressamlıq oquv yurtunın, sonra ise A.
Ostrovskiy adına teatr-ressamlıq institutının mezunı olğan Enver Zaydullayev (1947) realistik portret janrında çalıştı.
Heykeltraşnın icadındaki toqtaluvnı onın daha yaqında Oırımğa köçmesinen anlatmaq mümkün.
Rustem Ablâyevnin taş, ağaç, balçıqtan yapılğan eserleri — folklor, masal personajları ve hayatiy levhalardır.
Onın çalğıcı, çoban, türlü-türlü hayvan figuraçıqları ufaq plastika janrına mensüpler.
Heykelcilik — icadatnın bayağı paalığa oturğan bir çeşitidir, çünki abideler paalı materiallardan yapıla, aynı vaqıtta tehnologik ceryannın özü de bayağı maddiy ve cismaniy masraflarnı talap ete.
Bundan ğayrı, resimlerge köre, heykeller azca satıla, şunın içün heykeltraşlarğa öz işinin maddiy semeresine ümüt etmeğe sıra tüşmey.
Ne ise de, qırımtatar heykeltraşları mürekkep iqtisadiy vaziyetke baqmadan icatnın yanı usul ve vastalarını araştıraraq, zamannen bir adımlamağa, qırımtatar sanatına özlerinin münasip hisselerini qoşmağa tırışalar.
Hulâsalar:
Sanatnın Oırım içün yanı olğan avropaca numüneleri mında rus medeniyetinin tesirinde, an'aneviy medeniyet buhranğa oğrağan bir devirde kirip keldiler.
Bu ceryan Rusiyenin erkânına kirsetilgen diğer musülman ülkelerine baqqanda, deyik, Ozbekistanğa baqqanda, Oırımda biraz evelce ve bayağı kenişçe keçti.
Öz faaliyetini XX asımın ilk yıllarında başlağan qırımtatar icatçıları tahsilni çetelde aldılar.
Olarnın pek çoqları kendi istidatlarını açıp olamadılar, olarnın taqdiri ğayet facialı oldı.
Lâkin olar qırımtatar medeniyetinin tarihında parlaq iz qaldırıp yetiştirdiler.
Ekinci nesilge mensüp icatçılar ise tahsilni Oırımda, esasen N.Samokişnih studiyasında aldılar.
Kimersi icatçılar hatta kendi-kendine resim öğrendiler.
Olarnın taliyi de facialı oldı, olar da bütün halqnen beraber sürgün etildiler.
Cenkten evelki qırımtatar tasviriy sanatı sovet medeniyeti ve mefküresinin umumiy bir aqımında inkişaf etti.
Eserlernin mundericesini belgilegen sosialistik realizm, bir taraftan, yanı, daha belli olmağan ufuqlamı aça, diğer taraftan ise mecburiy resmiy yöneliş çerçivelerinen icatnı boğa edi.
Cenkten son onlarnen yıl devam etken çetin devir halqnıh güzellikke ıntıluvını yoq etip olamadı.
Aksine, qırımtatar ressamları, heykeltraşlarının yanı bir nesili yetişip çıqtı ki, olar özlerinin tekrarlanmaz eserlerini yaratalar.
Teessüf ki, icatçılarımız bir yerde değiller, çeşit memleketlerde, çeşit şeherlerde yaşaylar.
Olarnın icadı tanılsa da, çoq yıllar devamında öz toprağı, öz halqı haqqında sanat vastasınen aytmaq imkânından mahrum ediler.
Atta bugünde bile Oırımdan tışta yaşağan bir çoq ressamlarımızmn icadı milliy medeniy ayniyetten ayrı halda şekillene.
Faqat qırımtatarlar Vatanğa qaytıp başlağanlarından son qırımtatar tasviriy sanatının yanı, sonki yüz yıl içinde endi ekinci canlanuvı hususında laf yürütmek mümkün oldı.
Söz kelimi, 1990-ncı senelernin canlanuvı 192030-ncı senelernin canlanuvından keyfiyetçe farq ete.
Zaten, 1920-30-ncı senelerde «canlanuv» termininin özü qırımtatar medeniyeti içün şartlı bir tüs taşığanı halda (çünki medeniyetimiz milliy tamırlar, milliy sanat an aneleri esasında değil de, rus ve avropaca tesir neticesinde inkişaf ete edi), 90-ncı senelernin canlanuvı haqiqiy milliy negizge esaslanğanı haqqında ayta bilemiz.

Bu devirde sanatta sürgünlik, avdet mevzuları üstün tura; tuvğan yurtta deyerlik yoq etilgen milliy medeniy asabalıqnı öğrenmek imkânları doğa.
İçtimaiy anda yüz bergen haqiqiy inqilâp bediiy ifadenin yanı vastaları doğmasına alıp kele — sahte-patetik sosialistik realizm yerine yanı, qırımtatar sanatında körülmegen yönelişler (simvolizm, kalligrafik abstraktsionizm, milliy romantizm) keleler.
Bunınnen birlikte menfiy cehetler de yoq değil.
Kimersi eserlernin siyasiyligi professsional seviyeni bastıra.
Şimdiki zamanda zemaneviy qırımtatar sanatında bir qaç yöneliş ayırılıp tura.
Olarnin arasında realizm yetekçi yer tuta.
Bu yöneliş Vatanğa qaytıp kelgen ve pek çoq yıllar devamında terennüm etip olamağan tuvğan topraqnın, tuvğan adamlarnın dülberligini sinirip, sonundan om aks ettirmeğe tırışqan icatçılar içün özüne has tayanç noqtası sıfatında hizmet ete.
İşte, bizge faqat Oırım tabiatını, Oırım adamlarını köstergen peyzaj ve portret janrları da şu yönelişnin baş janrları oldılar (ressamlar, grafiklerden S.Osmanov, N.Yaqubov, R.Netovkin, i.Şeyh-zade, i.Nafiyev ve diğerleri).
Emiyeti cehetinden ekinci yerde turğan yöneliş — simvolizmdir.
Bu yöneliş qırımtatar tarihinin qocaman problemleri haqqında nasiatlarsız hikâye etmek imkânını bere.
Simvolizm yönelişinde icat etken ressamlar (ressamlardan M.Çurlu, R.Useinov, A.Baraş, E.izzetov ve diğerleri) tosat-tosat sathiylik ve dekorativizmnin üslübiy usullarından faydalanalar.
Bum bazıda resim sızuvda professional mahirlik yetişmegeninen (meselâ, M.Çurlunın resimlerinde professional mahirlik yetişmese de, olarnin teren felsefiyligini kimse inkâr etip olamaz), kimerde ise bediiy ifade vastası olaraq anlı surette seçilip alınmasınen (R.Useinov) anlatmaq mümkün.
Yanı, daha doğrusı, endi çoqtan unutılıp, şimdi yanıdan canlanmaqta olğan icat çeşitleri cümlesine hattatlıq sanatı (A.Seit-Ametov) da kire.
Nihaet, milliy romantizm yönelişini A.
Belâlov, E.Osmanova, tarihiy romantizm yönelişini yaş ressam R.Baliç küteler.
Bugünde-bugün qırımtatarlar özlerinin icadiy imkânlarını kendi topularında serbest açıp kostere bileler.
Bu hal ise — qırımtatar milliy medeniyeti muvafaqiyetnen inkişaf eteceginin reinidir.
