## QIRIMTATARLARNIÑ XX ASIRDAKİ TASVİRİY SANATI: İNKİŞAFNIÑ MEYİLLERİ VE ESAS MUAMMALARI

XIX asırnıñ soñlarına, XXI asırnıñ başlarına ait qırımtatar tasviriy sanatı inkişafnın üç esas basqıçını keçti ki, bu basqıçlar doğrudan-doğru halqnıñ siyasiy ve etnik tarihi ile bağlıdırlar:
- 1895 senesinden 1944 senesine qadar olğan devirde.
Rusiyeniñ ve ğarbiy Avropanıñ akademik merkezlerinde ilk professional qırımtatar ressamlarınıñ oqup başlağan vaqtından sürgünlikke qadar 
- qırımtatar halqı Rusiyeniñ şimaliy rayonlarına, Orta Asiyağa, Qazahistanğa zorbalıqnen sürgün etilip, dağınıq halda yerleştirilgen devirge (1944-1989 seneleri) ait tasviriy sanat.
- qırımtatar tasviriy sanatınıñ tarihiy Vatanda qayta tiklenüv deviri (1989-2002 seneleri).
En evelâ monumental tasviratnen hem de orta asırlarğa ait kitap miniatürasınen taqdim olunğan tasviriy sanatta esas diqqat örnekler, çeçeklerni tasvirlev üslübine berile edi.
XIX asırnıñ sonlarında qırımtatar tasviriy sanatı inqiraz halında bulunıp, bunıñ sebepleri yarımadadaki umumiy tarihiy-medeniy vaziyetnen, çar hükümeti yüz yıl devamında yerli medeniyetke ve qırımtatar ealisine nisbeten keçirgen siyasetnen bağlı edi.
İslâm alemindeki diger regionlarda olğanı kibi, Qırımnıñ tasviriy sanatı da XIX asırnıñ sonuna qadar öz qanunları esasında inkişaf etip, bu qanunlar mucibi aqiqatnı realistik tarzda aks ettirmek mümkün degil edi.
Yarımadağa sanatnıñ yañı şekilleri kelmesinen mındaki medeniy ömür heppeyi canlandı, teatr, kinematograf, edebiyat ilerilediler, qırımtatar icadiy ziyalılarnıñ sayısı östü.
Şubhesiz, Qırım medeniyetinde Ğarp ve Şarqnıñ «körüşmesi» birinci kere degil edi (bu yerde Geraylar devrini hatırlamaq mümkün: o vaqıtlarda hanlar kendi huzurlarına İtalyan ustalarını davet ete turğanlar), lâkin bu keresinde münasebetler bam-başqa tüs taşıy ediler — Avropa medeniyetiniñ tesiri çoq asırlıq mahalliy ananelerniñ büs-bütün inkâr etilgeni halda keçirildi.
Qırımtatar ziyalılarınıñ ayrı vekilleri bediiy tahsilni Rusiyede, çetelde — Avropada aldılar.
Lâkin bu esnada enñ büyük adım XIX asırnıñ soñlarında, Rusiyenin yetekçi ressamları Qırımğa daimiy yaşamağa kelip başlağanlarından soñ atıldı.
Bunınñnen birlikte aynı şu Rusiyege qoşuluv sayesinde Qırımğa sanatnıñ avropalıca medeniy ananelerge has yañı şekilleri, cümleden, tezya sanatı ket-kete sinip, inkişaf etip başladılar.
Bu hal hususan yarımadada bolşevikler hakimyeti tasdiqlanğan son közge çarpıp başladı, çünki sovet Rusiyesiniñ inqilâbiy sanatı musulman Qırımınıñ medeniy asabalığını zerrece hesapqa almay edi.
XX asırnıñ yigirminci seneleri amerikalı qırımşınaslar A.Fişer ve E.Lazerininiñ oğurlı elinen qırımtatar sanatınıñ «altın aşırı» adını aldılar, o yıllarnı kimerde qırımtatar renessansı deviri, de deyler.
Bu sözlerde can bar, faqat, olarnı, her halda, tamamlamaq kerek.
Qırımnıñ medeniy renessansı ancaq beş yıl devam etti (1923-1927 seneleri), amma bu yıllar edebiyat, teatr, ilim, tahsilniñ gür çeçeklengen yılları ediler.
1928 senesiniñ yanvar ayında ise qırımtatar ziyalılarına qarşı repressiyalarnıñ birinci dalğası koterile.(183, 5-nci sahife).
Qırımtatar medeniyetiniñ o yıllardaki inkişafı mürekkep, zıddiyetli keçti.
Bir taraftan, muayen ösüv körünip turğanı halda, diğer taraftan — medeniyetni gizliden yoq etmeğe tırışıldı.
Ebet, XX asırnıñ başlarında medeniyette qırımtatar halq ananeleri daha saqlanılğan ediler, lâkin Qırımdaki medeniy zeminniri özgünligi sovet hakimiyeti yıllarında bütünley yoq etildi.
Ananeviy bediiy asabalıqnıñ belli parçaları (bazı bir esnaflar, mimarcılıq, kitap miniatürası, monumental süslev) ğayıp etilmesinen birge Oırımda qırımtatar halqı içün yañı sanat şekilleri — tezya ressamlığı, grafika, eykelcilikniñ ayaqqa turması içün şaraitler yaratıla.
Teraqqiy perver başlanğıçlar çoqusı cehetten içtimaiy-siyasiy vaziyet ile bağlı ediler.
Yañı sovet hakimiyeti çar hükümetiniñ diğer milletlerni eziyetlevge doğrultılğan siyasetine qarşılıq olaraq milletlerniñ kendi muqadderatını kendi tayin ete bilüv, serbestlik, birlik, qardaşlıq siyasetini qoydı.
Rusiyede yüz bergen inqilâbiy deñişmeler bir çoq kenar mintaqalarda milliy azatlıq hareketlerini qozğadılar.
Bu esnada yarımadadaki asıl halqnıñ medeniy inkişafında muayen yılışuv közetile.
Qırım muhtariyet huquqını ala, qırımtatarlar Qırımnıñ asıl halqı sıfatında tanılalar, qırımtatar tili ise devlet statusına malik ola.
1923 senesi partiyanıñ baş yolu, dep ilân etilgen tamırlaştıruv siyaseti neticesinde qırımtatarlarğa hakimiyet organlarında, oquv yurtlarında ve istisalda keniş kvotalar berildi.(183, 5-nci sahife).
Böyleliknen, milliy tahsil sistemasını qaytadan teşkilâtlandıruv, yañı medeniy muessiselerni meydanğa ketirüv ceryan başlana; bir sıra medeniyet erbaplarınıñ, şu cümleden qırımtatar ressamlarınıñ peyda olması içün şaraitler doğa.
20-30-ncı seneler devamında ananeviy esnaflarnı canlandıruv boyunca iş alınıp barıla (Bağçasarayda soñundan Qırım oblast tatar sanayı-ressamlıq mektebi, dep adlandırılğan tatar ressamlıq-sanayı tehnikumı çalışıp başlay).
Amma böyle vaziyet çoqqa sürmedi.
Regionlarnıñ öz mustaqilligini böyle gür nümayış etmesinen Sovet hakimiyeti razılaşıp olamay edi.
Bu şey ahır-soñu qırımtatar milleti içün ödelmez ğayıplarğa alıp keldi.
Medeniyeti ve sanatınıñ tarihı bu derecede facialı vaqialarğa tolup-taşqan daha bir halqnı tapmaq küçtir.
Qırımtatarlarnıñ sürgünlikten evelki sanatı bir taraftan aydın, özgün sanat olıp, ekinci taraftan — o ğayet az ögrenilgen bir körüniş edi.
Bunıñ sebebi şunda ki, Qırımnıñ asıl halqınıñ sürgünlikten evelki medeniyeti hususında cenkten soñki onlarnen yıllar devamında ağız açılmadı.
XX asırda yaşap icat etken qırımtatar ressamlarınıñ birinci nesili öz faaliyetini ta inqilâptan evel başlağan, rus akademik sanatınıñ ananeleri esasında terbiyelengen, tahsilni Qırımdan tışta alğan edi.
Aynı vaqıtta bu nesil adamları kendi halqınıñ tamırlarını hiç bir vaqıt coymadılar, kendi medeniy asabalığını unutmadılar.
Olar oqumış, zengin bilgilerge malik adamlar ediler ki, istidatları icatnıñ pek çoq sahalarında aks oluna edi.
İşte, bu nesilge ait eh aydın vekillerniñ birisi İ.Boraganskiydir.
Ilyas mirza Boraganskiy (1852 senesi Bağçasarayda doğdı, 1924 senesi Sterlitamaq şeherinde vefat etti) — meşhur qırımtatar maarifperveri, naşiri, şarqşınas alimidir.
1866 senesinden 1874 senesine qadar İstanbulda tahsil alıp, anda şarq kalligrafiyası ve örnekçiliginiñ sırlarını öğrendi.
Qırımğa qaytıp kelgen soñ qırımtatar örneklerini işlev sahasında öz tecribesini mükemmelleştirerek, Peterburgdaki kendi matbaasında neşir etkeni çeşit türlü kitaplarnı bediiy cehetten bezetti.(248.63-64-nci sahifeler).
O öz matbaasında qırımtatar kitaplarından ğayrı bütün diger türkiy tillerde, arap, fars tillerinde kitaplar çıqardı, aynı vaqıtta Sankt-Peterburg universitetinde ocalıq yaptı, Qırımdan ve Rusiye imperiyasınıñ başqa türk-musülman regionlarından oqumağa kelgen iqtidarlı gençlerni oqutıp, olarnı işnen teminleyerek, keniş pedagogik ve hayriye faaliyetinen meşğul oldı.
Körümü qırımtatar yazıcısı, alimi ve pedagogı Osman Aqçoqraqlı da şu nesilge mensüptir.
Onıñ babası namlı hattat olğan, öz bilgilerini oğluna bergen, soñundan Osman da babası kibi, meşhur hattalardan biri sayılğan.
Tolu olmağan orta malûmatlı Osman Aqçoqraqlı (o, Bağçasaray medresesinde tahsil aldı) öz deviriniñ eñ oqumış adamlarından birine çevirilip (Peterburg universitetiniñ şarq filleri fakultetinde talebelerge hattatlıq sırlarını ögretken, belli bir vaqıt İ.Boraganskiyniñ matbaasında kitaplarını bezetken), «Rusiyede eñ yahşi musulman hattatı» sayılğan, Oırım pedagogika institutında türk ve arap tillerinden ders bergen.
Sankt-Peterburg camisindeki ve Hansaraydaki örnekler ve Quran ayetlerinden ibaret yazılar, işte, onıñ qolunen yapılğandır.
O. Aqçoqraqlı Qırımdaki bir çoq epigrafik abidelerni (baştaşlardaki yazılarnı ve ilâhre) oqup, ilmiy qullanuvğa kirsetken edi.
Lâkin ustanıñ istidatına inkişaf etmek imkânını bermediler — biraz vaqıt keçken soñ hattatlıq yabaniy grafika, dep tanıla ve o bediiy icat sahasından bütünley çıqarıla, uzaq-uzaq yıllarğa unutıla.
Hem mesele tek Qırımda qullanılğan arap elifbesiniñ yerine başta latin elifbesi, daha soñra ise kirillik elifbesi kelgeninde degil, mesele Qırımnıñ bütün islâm medeniyeti yoqqa çıqarılğanında, bunıñnen beraber ise hattatlıq kibi fenomenniñ de yoq etilgenindedir.
Aqçoqraqlınıñ özü ise pantürkizmde qabaatlanıp, repressiyağa oğratılğan ve 1938 senesi atıp öldürilgen edi.(184.29-ncı sahife).
Moskvadaki Stroganov adına resaamlıq-tehnika oquv yurtunda tahsil alğan U.Bodaninskiy, A.Abiyev, A.Lâtif-zade tezya sanatı sahasında professional negizde çalışqan qırımtatar ressamlarınıñ birinci nesiline mensüp ediler.
Olar qırımtatar halqınıñ medeniy ömründe tasviriy sanatnıñ zarur element sıfatında tasdiqlanmasına büyük hisse qoştılar.
Professional esasta çalışqan ilk qırımtatar ressamlarınıñ peyda olmasına belli bir derecede İ.Gasprinskiyniñ, İ.Boraganskiyniñ, A.Mediyevniñ ve diger qırımtatar naşirleriniñ aktiv faaliyeti şiltem berdi.
 Çünki olarnıñ neşir etkeni gazetalar, mecmualar ve kitaplarnı bediiy bezetmek içün qırımtatar halqınıñ medeniyeti ve sanatını içinden bilgen, bu halq medeniyetiniñ taşıyıcısı sayılğan professional ressamlar hem Qırımda, hem Peterburgda talap oluna ediler.
Türkiy halqlarnıñ maarifçisi İsmail Gasprinskiyniñ meslekdeşi ve izdeşi sayılğan, qırımtatar ilimi ve sanatınıñ qoruyıcısı olğan polkovnik İsmail Mufti-zadeniñ bu esnadaki hizmetleri ğayet büyüktir.
O, 1883 senesi «Cemiyet-i hayriye» adlı qırımtatar hayriye vaqfını amelde meydanğa ketire ve onı tek 1887 senesi resmiy sürette cedvelge aldırtıp ola.
XIX asırnıñ sonlarında ilk qırımtatar ressamları İ.Mufti-zadeniñ şahsiy paraları ve «Cemiyet-i hayriye»niñ maddiy qoltutuvı sayesinde Moskvağa oqumağa yollanılıp, soñra Frantsiya, Almaniya, Türkiyede ameliyat keçtiler.(249.175-nci sahife).
XX asırnıñ başlarına ait qırımtatar tasviriy sanatının eh büyük sımalarından biri Usein Bodaninskiy edi, zamandaşları onı «tarihiy hatıranıñ bekçisi» (248.63-nci sahife), ressam, sanatşınas, etnograf sıfatında bile ediler.
U. Bodaninskiy bediiy tahsilniñ esaslarını Moskvadaki Stroganov adına ressamlıq-sanayı oquv yurtunda aldı, anda K.A. Korovinniñ elinde oqup, bezetici-ressam zenaatını menimsedi (1896-1905).
1905 senesinden 1907 senesine qadar Aqmescitteki Kommertsiya oquv yurtunda grafika sanatı boyunca ders berdi.
Tahsilini İtaliyada, Frantsiya, Türkiyede devam ettirdi.
Onıñ özü yazğanı kibi, 1907-1909 seneleri İstanbulda, Parijde, Münhende ve Drezdende çalışqan, 1912 senesi ise İtaliyağa barıp, anda Uyanuv deviriniñ monumental ressamlığını ögrengen.
Bundan soñ onıñ icadiy faaliyeti kene Moskva ve Sankt-Peterburgnen bağlı ola — Bodaninskiy Stroganov adına oquv yurtunıñ filialında ders bere, filialnıñ ressamlıq-sanayı mektebine yolbaşçılıq yapa, belli mimar İ.A. Fominnen beraber bezetici ressam olıp çalışa.
1910 senesi U.Bodaninskiy Moskvadaki Ticaret bankınıñ binasındaki plafonlarnı süslendire, Ya.V. Ratkov-Rojnovmn, S.S. Abamelek-Lazarevniñ ve digerlerniñ evlerini bezete.
1917 senesi Qırımğa qaytıp kele.
Almaniyalı tedqiqatçı Edige Qırımal özüniñ «Qırım türkleriniñ milliy mücadelesi» adlı kitabında U.Bodaninskiy ve A.Abiyev haqqında böyle yaza:«Bular — Qırımnıñ asıl halqı içinden çıqmış istidatlı ressamlardır ki, olar kendi bilgilerini İtalyan ve fransız ressamlıq mekteplerinde mukemmelleştirgenler».(250).
20-nci senelerniñ milliy uyanuv dalğasında U.Bodaninskiy bediiy-pedagogik faaliyetke berilip, halq esnaflarını canlandıruvnen, 1924-29 seneleri Qırq-Azizlerde, Eski Yurtta, Eski Qırımda, Çufut-Qalede, şimaliy Qırımda etnografiya ekspeditsiyaları ötkerüvnen meşğul ola, aynı vaqıtta ressamlıq sanayı tehnikumında ders bere, orta asırlarğa ait ve zemaneviy qırımtatar sanatı haqqında lektsiyalar oquy...
Bodaninskiy Qırım tarihında birinci kere, Yalta kinostudiyasında yaratılğan «Alim» bediiy filminiñ ressamı da ola.
Biraz vaqıttan soñ o Bağçasaraydaki saray-muzeyiniñ direktorı olaraq tayinleyler ve bu muzey Bodaninskiy devirinde qırımtatar sanatınıñ ilmiy-tedqiqat merkezine çevirile.
Teessüf ki, onıñ bediiy icadını aydınlatqan numüneler saqlanıp qalmadı — Bodaninskiyniñ elinen yaratılğan bütün eserler alim 1938 senesi atıp öldürilgen son maqsadkârlıq ile yoq etildiler.
Onıñ eserleri haqqında faqat bazı bir malûmatlar mevcut.
Meselâ, Bodaninskiy Peterburgda «Ay yarıq gecede» adlı akvarel resim (1910) yapqan, bundan ğayrı 1909 senesi Moskvadaki ressamlar şirketiniñ 17-nci sergisinde iştirak etken, Moskva mimarcılar cemiyetiniñ ve Peterburgdaki Mimar-ressamlar cemiyetiniñ faaliyetlerine qatılğan.
Qırımnıñ aq gvardiyacılardan azat olunğanınıñ 10 yıllığına bağışlanğan yübiley sergisinde (1930) onıñ «Pionerler» adlı resimi nümayiş etilgen;U. Bodaninskiy Aqmescitteki Qırımtatar teatrinde sanalaştırılğan «Bağçasaray çeşmesi» (1927) baleti içün kostümlerniñ eskizlerini yarattı.(205.220-nci sahife).
Bunıñnen birlikte 20-nci senelerde neşir olunğan bir sıra kitaplarğa U.Bodaninskiyniñ illüstratsiyaları da saqlanıp qalğan.
Meselâ, P.Nikolskiynin «Bağçasaray çeşmesi» kitabını Bodaninskiyniñ elinen yapılğan örnekler ve vinyetkalar yaraştıralar, hem bu bezetmeler ressamnı ananeviy örneklerni yahşı bilgen usta sıfatında köstereler.
İcatçınıñ saqlanıp qalğan süjetli eserleri cümlesine tatarlarnıñ turmuşı ve icadiyatı mevzusında yapılğan grafikası — «Kiyiz işlev», «Baqırcı ustahanesi» kibi resim taslaqları kireler.(205.221-nci sahife).
Abdurefi Abiyev (1879-1938) haqqında malûmat pek az.
1906 senesi o, Stroganov adına oquv yurtunı bitire, soñra oquvını Parijde devam ettire.
Belli bir vaqıt devamında Rostovdaki mebel fabrikasında modelci olıp çalışa (1908-1910).
20-nci senelerniñ sonlarında Bağçasaray ressamlıq-sanayı tehnikumınıñ direktorı ola, 30-ncı senelerde Aqmescit ressamlıq tehnikumında ocalıq yapa.
Onıñ mına bu eserleri haqqında az-buçuq malûmat bar: «Qadınımnıñ portreti», «Mimarcılıq peyzajı», «Evniñ interyeri».(248.13-nci sahife).
Bir çoq ressamlarnıñ taqdiri kibi, onıñ taqdiri de facialı oldı — qanlı repressiyalarda saq qalğanlar az edi.
Öz halqınıñ ömürini bütün çeşitliligi ile aks ettirmege ıntıluv ilk nesil qırımtatar ressamlarınıñ harakterli bir çizgisi oldı.
Tasviratnıñ realistik, konkret-plastik usulı olar içün birinci yerde tura edi.
Ressamlıqta peyzaj, portret, turmuş levhası kibi janrlar ileriley.
Mahalliy halqnıñ turmuşına has olğan tafsilâtlarnı aks ettirüvge ayrıca emiyet berile.
Ressamlarnı insan, onıñ emegi, etnografik hususiyetleri, kiyimi ve turmuş vaziyetiniñ dülberligi meraqlandıra edi.
O devirde yarıtılğan peyzaj resimleri yarıqnen, ava ve hayatnen aşlanğanlar.
Bu basqıçta bütün sovet memleketinde hüküm sürgen realizm usulı qırımtatar ressamları içün nasıldır sıñırlayıcı vasta olmadı — olar yalıñız realistik ressamlıqnıñ imkânlarını ögrendiler, öz resimlerinde kendi toprağını, kendi halqını tasvirlemege, ömürni olğanı kibi aks ettirmeğe tırıştılar.
Şusı meraqlı ki, XX asırnıñ birinci yarısında Qırımda heppeyi inkişaf etken rus ressamlıq sanatı professional qırımtatar tasviratına amelde Ulunmadı.
Deyik, Qırımda birinci olıp meydanğa ketirilgen (1923) Sevastopol Ressamlar assotsiatsiyasınıñ erkânında qırımtatar icadiy ziyalılarınıñ bir vekili bile yoq edi.
Lâkin bunıñnen birlikte şum da qayd etmeli ki, Qırımğa daimiy yaşamağa köçip kelgen ressamlar Ya.P. Birzgal, N.S. Samokiş, yazıcı M.Voloşin eki medeniyetniñ biri-birine yaqınlaşması içün bayağı iş yaptılar.(205.215-217-nci sahifeler).
Yuqarıda adları añılğan ustalar qırımtatar ressamlarınıñ birinci dalğasını teşkil eteler.
Şubhesiz, asılında olar çoqça ediler.
Meselâ, elimizge daha yaqın keçmişte tüşken «Terciman» gazetasınıñ toplamında kezlevli Ğafar Şemsi Alâdinovnıñ adını rastketirdik.
Gazetanıñ 1914 senesi iyün 10-da çıqqan sanında bu ressam haqqında söz yürütilip, o 1914 senesi Odessadaki ressamlıq mektebini bitirgeni ve elde etkeni muvafaqiyetleri sayesinde oquvını devam etttirmek içün Moskvağa yollanılğanı hususında yazıla.
Qırımtatar ressamlarınıñ nevbetteki gruppasını içtimaiy ve professional cehetten artıq başqa olğan icatçılar teşkil eteler.
Bu adamlar haqqında biz qırımlı sanatşınas ve müzey hadimi A.Polkanovnıñ 1935 senesi «Literatura i iskusstvo Krıma» mecmuasında derc ettirgen maqalelerinden oqup bildik.
Mezkür maqaleler 1930-ncı senelerde sovet Qırımınıñ medeniy ömründe olıp keçken denişmelerge qıymet kesmek imkânını bereler.
Birincide, çetelde tahsil alğan ilk milliy ressamlar haqqında hiç bir söz aytılmay.
A. Polkanov böyle yaza: «İnqilâptan evel Qırımda milliy ressamlardan bir adam bile yoq edi...qırımtatarlarğa ressamlıq sanatına qatılmaq imkânını tek sovet hakimiyeti berdi, bu — stalince-lenince milliy siyasetniñ neticelerinden biridir»(150.145-nci sahife).
Ekincide, ressamlarnıñ içtimaiy erkânı denişe — olarnıñ ekseryieti işçi ve kolhozcılar arasından çıqma, mektep körmegen icatçılar ediler (150.144-nci sahife); nihaet, resimlerniñ mevzuları da denişe: endi mevzu «sovet barlığınıñ ve inqilâbiy kureşnin bütün taraflarını» qavrap ala, «istihsal ve tarla udarnikleriniñ portretleri»ni taqdim ete, «sosialist qurucılıq»nıñ mevzularını açıp köstere.(150.145-nci sahife).
Zaten, qırımtatar ustalarınıñ özleri her halda etnografik tüsteki eserlerge meyil bereler.
İşte, eki dalğağa ait qırımtatar ressamlarınıñ içtimaiy kelip çıquvları türlü-türlü olğanına baqmadan, olarnı bir şey — icat etüvge doğrultılğan tükenmez ıntıluv birleştire.
Qırımda o devirde ötkerilgen bir sıra bediiy sergiler (Kefe, 1927; Aqmescit, 1922, 1925, 1927, 1930, 1940 seneleri) kosterdiler ki, qırımtatar ustaları Qırımnıñ tasviriy sanatında yetekçi yer almaları, özleriniñ aydın ve özgün istidatları ile tenqitçilerniñ diqqatlarını celp etmeleri içün imkân bar edi.(150.144-150-nci sahifeler).
Meselâ, Qırımda sovet hakimiyeti tasdiqlanmasınıñ 15 yıllığına bağışlanğan sergide artıq 21 qırımtatar ressamı iştirak etti (qıyas içün: ruslardan 43, ukrainlerden 8, yehudiylerden 11, diger milletlerden birer adam), hem «tatar ressamları istidat cehetinden sergi iştirakçileri arasında yetekçi yerlerde bulunalar».(150.145-nci sahife).
Bu ressamlar arasında serginiñ birinci mükâfatını qazanğan A.Ustayev, A.Yarmuhamedov, M.Abselâmov (ekinci mükâfat), Halilev, Asanov, Yağyayev, halq ustaları A.Kalafatov, A.Efendiyeva, F.Aliyeva, A.Mambetova ve digerleri bar ediler.
Sergige hudayinabit (kendi kendine resim ögrengen) ressamlar da qatıldılar,Özüniñ deñiz peyzajlarınen iştirak etken sobacı Azizov-şöyle istidatlı ressamlarnıñ birisidir.(150.145-146-ncı sahifeler).
Amet Ustayev (1909-1990) Tuaq köyünde doğdı, Bağçasaraydaki ameliy sanat boyunca tehnikumnı bitirdi (1926-1929), lâkin onıñ meraqları bayağı kenişçe edi.
O portretler, peyzajlar da yapa edi.
Ressamnıñ erte eserlerinden birisi — «Bağçasaray çeşmesi» resimi janr cehetinden turmuş levhası olıp, onda çeşmeden suv alayatqan yaş qızlar tasvirlengen.
Oquvnı bitirgen Ustayev taqsimlev boyunca Qazahistanğa tüşe, anda kilim toquv fabrikasında ressam olıp çalışa, qazah örneklerini ögrene, süjetli ve örnekli kilimlerniñ eskizlerini yarata 
onıñ eskizi esasında Leninniñ portreti olğan kilim toqula — 205.228-nci sahife).
1934 senesi tuvğan koyune qaytıp kelgen Amet Ustayev esasen bezetüvnen oğraşa — tükânlar, qaveler, klublar içün ad tahtaları yapa, aynı vaqıtta qalem resimleri, koydeşlerniñ portrelerinden ibaret seriyalar yarata.(88.54-nci sahife).
A. Ustayevni Vrubelnen qiyaslağan A.Polkanovnıñ fikrince, «Ustayev — aqransız istidat» edi.(150.146ncı sahife).
Ustayevniñ en degerli eserlerinden birisi — «Qırğıncı aq gvardiyacılarnıñ tatar köyünden quvuluvı» adlı resimine belli ressam N.S. Samokişniñ yüksek qıymet keskeni haqqında malûmat bar (bu eser A.Polkanovnıñ yuqarıda añılğan maqalesinde qayd etile).
1935 senesi Ustayev Aqmescitke avuşa, mında Qırım oblast drama teatrinde dekorcı olıp çalışa, Pionerler evindeki resim studiyasına yolbaşçılıq yapa, Qırım Ressamlar birliğinin Teşkiliy komitetini meydanğa ketirüvde iştirak ete.
O devir kün tertibinde turğan mevzular boyunca çoqtan çoq siyasiy plakatlar, peyzajlar, naturadan resim taslaqları, portretler yapa.
Ustayevnin sürgünlikten evel yapıp yetiştirgen salmaqlı eserlerinden birisi — «Halq kedayı Canğazı Şerfedinniñ portreti»dir (1939).
Bu eser 1939 senesi Moskvada olıp keçken Bütünittifaq bediiy sergisinde nümayiş etilgen edi.
Soñki vaqıtqa qadar mezkür eserniñ tek «Tvorçestvo» mecmuasında basılğan reproduktsiyası saqlanıp qaldı, dep hesap etile edi.
Lâkin şimdi elimizde portretniñ yağnen ve qalemnen yapılğan eki asıl nushası buluna.
Portret realistik ressamlıq ananeleri esasında keyfiyetti, professional yapılğan.
Re simde biz aq saqallı, mañlayında teren bürüşikler örtken, çatışıq qaşları astındaki közlerinde mazunlıq, yaqınlaşayatqan afatnı sezüv duyğusı aks olunğan qartnıñ belgece tasvirini köremiz.
Şusı meraqlı ki, qırımlı ressamlar portret janrında çalışa qoymay ediler.(151.19-nci sahife).
Demek, bundan ötrü Ustayevnıñ mezkür eseri daha qıymetlice ola.
Cenkten evel yaratılğan «Küneş nurlarındaki emen» adlı etüdni usta N.S. Samokişke hediye etken edi.
Ressamnıñ 1950-nci senelerniñ soñlarında yaratılğan akvarel resimleri endi Özbekistan ve Qazahistan devirlerine aittir.
«Sabah», «Tañdaki şeher», «Pialadaki nar» kibi eserler şimdi Aqmescitteki qırımtatar sanatı muzeyinde saqlanalar.(248.187-nci sahife).
Daha yaqında belli olğanına köre, Amet Ustayevniñ bir qaç eseri, cümleden, «Dağ özeni», «Qırım peyzajı», «Dağdaki yol» (1940) adlı resimler Aqmescit bediiy muzeyiniñ fondlarında çoq yıllar devamında saqlı turğan eken.
Amet Ustayev 1990 senesi Qazahistannıñ Çimkent şeherinde vefat etti.
Qırımtatar tasviriy sanatında körümli sımalarnıñ birisi Abiy Yarmuhamedov (doğğan ve vefat etken yılları belli degil) edi.
A. Polkanov oña Qırımnıñ ilk milliy ressamı, degen edi.
Bilgenimizge köre, Yarmuhamedov tam manada professional tahsil almağan.
1917 senesi o, Harkovdaki operetta taqımında dekoreniñ yardımcısı olıp, soñra Kavkazda ve Qırımda teatr dekorcısı olıp çalışqan.
Belli bir vaqıt devamında Moskvada VHUTEMASta oquğan, soñra maddiy vaziyeti osal olğanı sebebinden kene Kezlevge qaytıp kelip, anda bezetici olıp çalışqan.(248.226-ncı sahife).
Sevastopoldeki resimler galereyasında Yarmuhamedovnıñ eki resimi nasıldır bir mucize qabilinde saqlanıp qalğan, bes-belli, olar anda 1930 senesi ötkerilgen «Sovet Qırımnıñ 10 yıllığı» adlı sergide nümayış etilip, serginiñ mükâfatını qazanğan son qalıp ketkendirler.(88.67-nci sahife).
Yarmuhamedov 1935 senesi Moskvada, Şarq medeniyetleri devlet muzeyinde ötkerilgen «Sovet Qırımınıñ sanatı» adlı nufuzlı sergide iştirak etmek içün müsaade alğan yekâne qırımtatar ressamı edi (serginiñ katalogında ressamnıñ tek adı anıla).
Ustanıñ «Tatar toyu» resimi açıq-açıqtan etnografik yönelişte olıp, onda tatar turmuşına ait tafsilâtlar tantimlik ve meraq ile kösterilgen.
Resimde biz tatar eviniñ küneş nurlarına tolu içerisini köremiz, anda musafirlerni qarşılap almaq içün her şey hazır — kilimler töşelgen, odalar cıyılğan.
Kendi kendine resim ögrengen ressam yaz kününiñ muhitini aks ettirici ışıq aqımlarını, tınıq, hafif kölgelerni büyük ustalıqnen tasvirley bilgen.
Resim debdebeli degil, öz ruhiyeti cehetinden cıllı ve şırnıqlı bir eserdir.
Ressamnıñ Qırımda yüz bergen içtimaiy deñişmelerge nisbeten inqilâbiy ihtiraslarınen siñirilgen «Sosializmge kirgen Şarq» adlı resimi ise bam-başqa his-duyğular qozğay.
Bu eser — o devirge has olğan tipik bir resimdir, fikir ete bilgen pek çoq adamlarnı bile yoldan urğan çiy hayaldır.
Ressam bu resiminde bahtlı adamlar yaşağan serbest, çeçeklengen Qırım haqqındaki hayatlarını nümayış ete.
Resimdeki kimersi avropalıcasına, kimersi musulmancasına kiyinip quşanğan adamlar yarıq galereyalar boylap kezineler, biri-birlerinen aşıqmadan suhbetleşeler.
Birinci baqışta, bu kurort ayatından bir levha olıp körüne, lâkin bu müellifniñ — "halqlar dayisi" tarafından işandırılğan yañı cemiyet aqqındaki arzusıdır — kartinanıñ sağ köşesinde Stalinniñ qocaman portreti yerleştirilgen.
Polotnonıñ tasvirat degerlikleri büyük meraq doğuralar: "Tatar toyu"nda olğan aydınlıq ve ava duyğusı mında büyük bir quvet ile kösterilgen.
Dersiñ küneş nurları kartina delip, arkadanıñ ajurlığını, mimarcılıq konstruktsiyasınıñ mühteşemligini qayd etip resimge ayrıca bir süs bermekteler.
Umumen, A.Yarmuhamedovnıñ resimleri onıñ plener sanatı sahasında büyük usta olğanını köstereler.
Ressamnıñ belli eserleri cümlesine «Baynıñ bostanında», «Dağlı çobannıñ oyunı», «Mamay taş ocaqlarında işçilerniñ atılıp öldürilüvi» kibi resimleri kireler.(248.226-ncı sahife).
1936 senesinden soñ hiç bir menbada ressamnıñ adı añılmay.
XX asırnıñ birinci yarısında yaşap, icat etken nice-nice ressamlar Qırım medeniyetiniñ tarihından silinip taşlandılar!
Keçmişte nam qazanğan, şuret arttırğan nice-nice adamlar haqqında şimdi elimizde hiç bir türlü malûmat yoq, olsa bile — zerre qadardır!
Aqmescitteki bediiy muzey, ülkeşınaslıq müzeyi öz fondlarında Tohtar Afuzovnıñ (1900-1942) resimlerini heppeyi vaqıt saqlı tutıp, kimsege köstermediler.
Tek yaqında bu eserlerni körmek, olarğa qıymet kesmek imkânı doğdı.
Afuzovnıñ dağ ve deñiz peyzajları («Ay-Petri», 1935; «Küneş qonğanda», 1937; «Deñiz», 1940), cıllılıq, samimiylik ile tasvirlengen Qırım manzaraları («Balıqçı qulübesi», 1935; «Ay ışığındaki evçik», 1939; «Oreandadaki lager», 1940), parlaq, renkkerenk natürtmortları («Küzçeçek», 1935; «Çeçekler ile natürmort», 1940; «Vişneler ile natürmort», 1940) ressamnıñ özgün istidatından, Moskvada V.Meşkovnıñ studiyasında alğanı temelli professional bilgilerinden delâlet bereler.
Ressamnıñ hayatı 1942 senesi üzüldi — onı faşistler atıp oldürdiler.
Moskvadaki Stroganov adına ressamlıq-sanayı oquv yurtunıñ mezunı Abdulla Lâtif-zadeniñ (1888-1955) ömüri ve icadiy faaliyeti haqqında da malûmat pek az.
O, 1921-1924 seneleri devamında Bağçasaray müzeyiniñ Kokközdeki filialında (Yusupov sarayı) müfettiş (ya da mudir) (248.101-nci sahife) olıp çalışqan, soñra mektepte sızuv ve resim yapuv boyunca ders bergen.(248.130-ncı sahife).
1930 senesi sovetlerge qarşı faaliyet alıp baruvda qabaatlanıp, Qırımdan sürgün etilgen.
ömrüniñ 14 yılını Stalin lagerlerinde keçirgen.
Organlar onı yaqalağan vaqıtta pek çoq resimlerini, eskizlerini müsadere etkenler ki, o eserlerniñ taqdiri şimdi belli degil.
Onıñ icadı haqqında biz tek on resimniñ qara-beyaz fotoreproduktsiyalarına baqıp qıymet kese bilemiz.
Ressamnıñ doğmuşlarında saqlanıp qalğan bu fotoreproduktsiyalarda milliy kiyimler kiygen qızlar, şeher peyzajı, turmuş eşyaları ve qırımtatarlarnıñ milliy urbaları tasvirlengen.
Ressamnıñ «Keçmişniñ igrençli tipleri» dep adlandırılğan grafikalı satirik portretleri de pek meraqlıdır.(248.101-nci sahife).
Lâtif-zade ömrüniñ soñunı Harkov oblastında (Lozovaya stantsiyası) keçirdi, anda saqatlar şirketinde çalıştı.
A. Abiyevniñ torun olğan Muhtar Şerfedinov (1908-1941).
 Bağçasaraydaki ressamlıq-sanayı mektebini alâ işaretlernen bitirip,Moskva mimarcılıq institutına oqumağa kirdi ve Moskvada da yaşamağa qaldı.(248.213nci sahife).
Saqlanıp qalğan malümatlarğa köre, Şerfedinov acayip resimci sıfatında cemaat binalarınıñ leyhaları üzerinde çalışqan.
Muhtar Şerfedinov Moskvadaki Gorkiy adına medeniyet ve istrahat bağçası leyhasını yapqan muelliflerniñ birisi olaraq tanıldı.
Qırımnınıñ 1930-nci senelerdeki medeniy ömründe meşhur ukrain ressamı, tasviratta uruş janrınıñ acayip ustası sayılğan akademik Nikolay Semönoviç Samokişniñ studiyası hususan büyük röl oynadı.
Belli ki, bu studiya soñundan Simferopol ressamlıq tehnikumına çevirilgen edi, şimdi ise N.S. Samokiş adına ressamlıq oquv yurtu, dep adlandırıla.
Cenkten evel icat etken qırımtatar ressamlarınıñ ekseryieti şu studiyada terbiyelendiler.
Aqmescitte 1918 senesinden yaşağan N.S. Samokiş qırımtatar halqını sevip-saya edi. 
%O, qırımtatarlarnı pek ürmet ete ve şunıñ içün de qırımtatar halqnıñ facialı tarihı onı er daim raatsızlap tura edi.
Qırımtatar halqına münasebetini o özüniñ bir sıra tarihiy eserlerinde («Qırımda 1921-1922 senelerinin açılığı») aks ettirdi.
Meselâ, «Qırımtatarlarnıñ hicretke ketüvi» (1934) adlı resimde tatarlarnıñ tuvğan topraqnen sağlıqlaşuvlarınıñ yanığı tasvirlene.
Resim Simferopoldeki bediiy muzeyde nümayiş etilgen edi.
Resimde biz yelkenli gemige çıqmaq içün skelede toplanğan zavallı adamlarnı köremiz.
Daha demin yönegen diger gemi ise ufuqqa taba aşıqa.
Resimniñ sağ qısımında, birinci planda ğayet emiyetli levha tasvirlengen — vatanını terk eteyatqan adiy köylü tatar adamı endiden soñ şu topraqqa sahiplik yapacaq rus pomeşçiginen guya sessiz laqırdı ete.
Tatar adamı itaat ile başını töben alğan (öz toprağında), rus ise özüni şorbacı (birevnin toprağında) kibi his ete.
Onıñ ayaqdaşı — körkem urbalar kiygen bir hanım lornetini közüne yaqın tutıp, ortalıqtaki qalabalıqnı meraqnen seyir etip tura.
Ressam qırımtatar halqınıñ tarihındaki eñ facialı daqqalarnıñ birisini tasvirlegen: tatarlar öz yurtunı terk etkenleri etken, daha nice-nice adamlar yolda helâk oldılar.
Qara deñiz yüzlernen, biñlernen adamlarnıñ cesetlerini Qırım yalısına çıqarıp taşlağan edi.
Anadan doğma istidatlı, pek büyük ümütler bağışlağan Şevket Qadrizade (1908 senesi Tavdayır köyünde doğğanı tahmin etile) körümi ressam ola bilecek edi.
Kerçek, o — acayip resimler yapqan qırımtatar klassik şairi Abdurahman Qadri-zadeniñ oğludır.
Şevket hususan peyzajlarnı büyük ustalıqnen yapa edi.
Rus klassik ressamlarıñ eserlerinden kopiyalarnı ise yüksek tehnikiy seviyede ve tamlılıqnen icra ete edi.
Teessüf ki, o pek az yaşadı.
1931 senesi Qızıl Orduda hizmet eter eken, Çuguev şeheriniñ civarlarında ötkerilgen talim vaqtında helâk oldı.
Bugünde ise Şevketniñ torum — Simferopol ressamlıq oquv yurtunıñ talebesi Zubeir Qadri-zadeden yahşı ressam çıqacağına ümüt bar.
Ressam, qırımtatar teatrinin solisti Memet Abselâmov (1911-1988) Aqmescitte N.S. Samokişniñ studiyasını bitirdi (1934).
İstidatlı ressam sıfatında oquvını devam ettirmek içün Leningraddaki Sanat institutına yollanıldı, lâkin bu tekliften vazgeçip, Qırımda qaldı.
M. Abselâmovnıñ ЗО-ncı senelerge ait resimleri Qırımda olıp keçken sosialistik denişmelernen sıqı bağlıdır («Üsküt köyündeki tatarlarnıñ mamur yaşayışı», 1935; «işçiler köşesi», 1935).
1944 senesi M.Abselâmov bütün halqınen beraber Qırımdan sürgün etilip.
 Tacikistanğa tüşe.
Cumhuriyet ve Bütünittifaq sergilerinde iştirak etken, 1958 senesinden SSSR Ressamlar birliğiniñ azası olğan M.Abselâmov peyzaj janrınıñ tanılğan ustası edi.
 («Küneşli kün», 1947; «Sabah», 1955; «Küz», 1956; «Tacikistanda bahar», 1962; «Oızıl damlar», 1979).(88.9-ncı sahife).
Abselâmovnın eñ sevgen mevzusı — Qırım tabiatı edi («Qırım gecesi», 1958; «Qırım selbileri», 1958; «Gurzuf», 1980; «Tan», 1983; «Sonki ışıq», 1984; «Bahar», 1985).
Qırım manzaralarını ressam ta 30-ncı senelerde tasvirlep başladı («Yañı Üsküt», 1936).
Onıñ peyzajları acayip nazm ile ayırılıp turalar: olar kolorit cehetinden yarıq ve nazik olmaqnen beraber tek Qırım tabiatınıñ güzelligini degil, aynı vaqıtta muellifniñ sevgisini ve ayretini ifadeleyler.
Farit İlyasov (1915-1944?) Başqırtıstanda doğıp östi.
 lâkin onıñ taliyi de qırımtatarlarnıñ facialı taliyi kibi oldı.
F. İlyasov Oazan ressamlıq oquv yurtunı bitirdi (1934), Tataristan ASSRniñ Sovet ressamları birligini meydanğa ketirüvde faal iştirak etti, 1936 senesinden şu Birlik reisiniñ birinci muavini olıp çalıştı.(205.225-nci sahife).
Ressamnıñ Qazanda yaşağan devrine ait tek kataloglardaki anmalar qaldı (grafika tabaqları, cümleden — bestekâr N.Jiganovnıñ portreti).
1940 senesi ötkerilgen «Sovet Qırımı 20 yaşında» adlı yübiley sergisinde onıñ «Gorkiy «Teselli»de» resimi nümayiş etildi (248.101-nci sahife), bundan ğayrı, onıñ «Tatar köyünde Qızıl Orduğa özğaruv» adlı resimi añıla.
Ressam eki kere yaqalana — başta Qazanda (tezden azat oluna), soñra 1944 senesi Qırımda.
Bundan soñ ressamnın izleri coyula.
Qırımnıñ cenk arfesi yıllarındaki medeniy ömrü haqqında biz esasen qırımlı sanatşınas ve müzey hadimi A.Polkanovnıñ faaliyeti sayesinde bilemiz.
Rus ve ukrain sanatşınaslarınen birlikte o da mecmua ve gazetalarda maqaleler bastırıp, qırımtatar ressamları haqqında defalarca yazdı, öz maqalelerinde qırımtatar ressamlarınıñ tuvğan topraqnı, tuvğan tabiatnı nasıl sevgenlerini qayd etti.
Qırım medeniyetine ait olıp, yoq olunuvğa hüküm etilgen bediiy kollektsiyalarnıñ saqlanıp qalmasında A.Polkanovnıñ hizmeti büyüktir.
Ressam Şamil Muratov haqqında biz tek bir şeyni, yani 1944 senesi halq sürgün etilgen vaqıtta onıñ Qırımda olmağanını ve bu ressam bir sıra cumhuriyet hem de bütünittifaq sergilerinde iştirak etkenini bilemiz.(205.227-nci sahife).
Ressam, yazıcı Ennan Alimovnıñ (1912-1941) icadiy ömüri de qısqa oldı.
O, 1936 senesi Aqmescitteki ressamlıq tehnikumını bitire ve aynı şu yılı mezkûr tehnikumnıñ direktorı olaraq tayinlene.
1941 senesi Donbassta olğan uruşlanıñ birinde helâk ola.(248.35-nci sahife).
E. Alimovnıñ eserlerini «Yaş quvet», «Komsomolskaya pravda» gazetalarında basılğan (1933-1936) reproduktsiyalardan bilemiz.
İşte, bu eserler sırasına «Yüzümci qızlar», «Dağda tañ», «Qaytarma oynağan qız» kibi resimler kireler.
Seithalil Osmanov (1919-1994) — Qırımda ta cenkten evel icat etip, sürgünlikten soñ Vatanğa avdet olğan yekâne qırımtatar ressamdır.
Onıñ icadiy faaliyeti artistlikten başlandı
 %S.Osmanov 1937 senesi Aqmescitteki teatr tehnikumınıñ aktörlıq bölügini bitirdi ve şu yılı da N.S. Samokişniñ ressamlıq studiyasına qatnap başladı.
1943 senesine qadar qırımtatar drama teatrinde artist ve rejissör olıp çalıştı, ressam sıfatında bir sıra spektakllerni yaraştırdı.
Professional ressamlıqnen sürgünlikte meşğul oldı.
Anda hem teatrde roller oynadı, hem Tacikistan Bediiy fondunda (Leninabad şeheri) çalıştı, cumhuriyet ve bütünittifaq sergilerinde iştirak etti.
S. Osmanov 1962 senesinden SSSR Ressamlar birliğiniñ azası edi.
Onıñ bazı resimleri AQŞ, Rusiye, Yaponiya, Türkiye, Poloniyadaki hususiy kollektsiyalarda bulunalar.(248.157-nci sahife).
Bular — esasen peyzajlar ve natürmortlardır («Çua çeçekler», «Qırmızı gül», 1980).
Lâkin 1980-nci senelerde yaratılğan eñ yahşı eserleri sırasına qırımtatar ziyalılarınıñ vekillerinden yazıcı Eşref Şemyi-zadeniñ (1980) ve bestekâr İlyas Bahşışnıñ (1986) portretlerini kirsetmek mümkün.
Bu eserler diqqatımıznı, başta bir, tasvirlengen adamlarnıñ degerliklerinen, halq arasındaki emiyetlerinen celp eteler.
Ressamğa siyasiy taqipler şaraitinde bulunğan halqnıñ eñ yahşı vekilleri öz istidatlarınıñ tanılmasına irişe bilgenlerini köstermek mühim edi.
Ressam yapqan «Elmira» adlı portrette (1983) zamandaşımız, dülber, oqumışlı, ülviy ve şairane mizaçlı qırımtatar qadınnıñ idealı mucessemleşkendir.
Doğru, ressamnıñ bazı bir diger portretlerinde tışqı yaldızlamalar, teatrcilik pası közge çarpa, belki de, bu şey resssamnıñ aktörlıq zenatınıñ tesirinen bağlıdır.
Osmanovnıñ icadında Qırım mevzusı ayrıca yer tuta.
Ressam sürgünlikte yaşar eken, Vatanına defalarca kele, mında peyzaj resimleri yaratmaq içün ilham ala, resimlerde Qırımnıñ eh körüli yerlerini tasvirley («Ayuv-dağ», «Çehovnıñ Gurzuftaki evi», «Deñiz ve qayalar», 1982).
Ressam «Qırımnıñ yalıboyunda gece» adlı peyzaj resiminde Ayuv-dağnıñ panoramalı körünişini bere.
Dağ etegindeki evçiklerniñ pencereleri gece qaranlığında yanıp turalar, ay nurları ise dalğasız deñiz sathında, dersiñ, bir yol keçirip, seyircini tuvğan yalığa qaytmağa çağıralar.
S.Osmanov Oırımğa 1988 senesi qaytıp keldi ve derhal faal icadiy işke kirişti — qırımtatar medeniyetiniñ ulu erbaplarından I.Gasprinskiy, N.Çelebicihan, B.Çoban-zade, U.İpçige bağışlanğan yübiley tantanalarını yaraştırdı.
1990-ncı senelerde Aluştada (1991) ve Aqmescitte (1994) ressamnıñ şahsiy sergileri ötkerildi.
Qırım devrine ait resimler esasen peyzaj ve natürmort janrında yapılğanlar, bu devirde yaratılğan peyzajlarnıñ ruhiyeti de denişe.
80-nci senelerge ait eserlerde elegik duyğular üstün turğan olsa, 90-ncı senelerde yapılğan resimlerde artıq heyecanlı-patetik duyğular qabarıp çıqa.
Vatanına qaytqan ressamnı sarıp alğan duyğular deñiz peyzajları seriyasında — doğayatqan küneşniñ gülgülü şavleleri astında nazlanğan yalıdaki qayalarğa barıp urulğan şiddetli dalğalarda közetmek mümkün.
Cenkten evel icat etken qırımtatar ressamları cümlesine qarasuvbazarlı Reşid Çelebiyevni de qoşmaq lâzim.
Qırımtatar devlet teatri açılğan künden (1923) başlap şu teatrde ressam ve aktör olıp çalışqan (251.20-nci sahife).
 Bu adam Bağçasaray muzeyiniñ direktorı Usein Bodaninskiy Qırım boylap teşkilâtlandırğanı meşhur etnografik eskpeditsiyada tasvirleyici ressam sıfatında iştirak etti.
R. Çelebiyevnin resimleri şimdi Bağçasaray tarihiy-medeniy zapovedniginiñ fondlarında saqlanalar.
Bağçasaray rayonınıñ Teberti köyünde doğğan Emir-Amet Parikov da 1920-1930-ncı senelerde tanılğan peyzaj ustalarından birisi edi.
E-A.Parikov 1924 senesi Bağçasaraydaki bediiy-sanayı tehnikumını bitirgen soñ ressam hem de kemik ve ağaç üstünde oymacı diplomını aldı.
O, özüni SSSR Ressamlar akademiyasınıñ muhbir azası Usein Bodaninskiy şegirti, dep saya edi.
Lâkin 20-nci senelerniñ ekinci yarısında professional artistlikke ziyade berilgen Parikov ressamlıq işini çetke süre.
Belli bir vaqıttan son meşhur qırımtаtar komik artistine çevirile.
E-A.Parikov 1936 senesi vefat etti.
Aqmescitniñ Subhi soqağındakı qırımtatar mezarlığında defіn olundı.(250.45-nci sahife).

2.2.1950-1980 senelerindeki qırımtatar tasviriy sanatı
Qırımtatar tasviriy sanatınıñ ayaqqa turuv ve inkişaf etüvindeki ekinci basqıç 50-80-nci senelerge, yani qırımtatarlarnıñ daha sürgünlikte.
Еsasen Ozbekistanda, yaşağan yıllarına doğru keldi.
E. Qudusov qayd etkeni kibi, sürgünlik yıllarında ümüt etilmegen şey yüz berdi: «qırımtatarlar diger türkiy tilli halqlarnen qarışıp, yer yüzünden, umumen cihannıñ etnik haritasından yoq olmaq yerine özleriniñ milliy şahsiyetini saqlap qalmaqnen bir sırada şaşılacaq derecede dayanıqlıq kösterip...dünyada eñ oqumış milletler sırasına kirdiler».(90.28-nci sahife).
İcadiy yollarını cenkten evel Qırımda başlağan bazı qırımtatar ustaları özlerini Qırımdan tışta da tanıttılar, unvanlar qazandılar.
Meselâ, ressam Kâzim Eminov Ozbekistanda nam qazanğan sanat erbabı unvanını birinci olıp alğanlar sırasında edi.
Aluştada doğıp ösken K.Eminov (1928-1976) bediiy tahsilni N.S. Samokişniñ studiyasında alıp başladı (ta 1939 senesi o balalar icadiyatı olimpiadasında iştirak etip, birinci mukâfatnı qazanğan edi).
1946 senesi Samarqand ressamlıq oquv yurtunıñ bir kereden 2-nci kursına qabul etildi, lâkin bir yıl keçer-keçmez, qırımtatar milletinden olğanı içün oquv yurtundan quvuldı, soñra Taşkentke köçti ve anda 1953 senesi P.Benkov adına cumhuriyet ressamlıq oquv yurtunı alâ işaretlernen bitirdi.
1954 senesinden cumhuriyet ve bütünittifaq sergilerinde muntazam iştirak etti.
1955 senesi SSSR Ressamlar birliğiniñ azası oldı.
Yıllar devamında Taşkent pedagogika institutınıñ bediiy grafika fakultetinde ders berdi.
Amet Qalafatovğa soylığı olğan Kâzim ananeviy qırımtatar sanatını seve ve teren his ete, burunğı qırımtatar medeniyetiniñ tiklenmesi haqqında arzu ete edi.
O, sürgünlikte yaşap, Vatanına daima asret olsa da, Özbekistannı da yürekten sevdi.
Özbek toprağında yaşağan adamlarnı alğışlağan, Özbekistannıñ tarihına bağışlanğan bir çoq acayip eserler yarattı («Uçaq uçıp keçti», 1960; «Frunze ve Mirşarapov», 1960; «Qarılğaç», 1961; «Çırçıq vadiysi», 1969; «Çarvaq», 1972; «Uyanuv», «Emek», «Rahatlanuv» triptihi, 1972; «Parkent aqsaqalları», 1974).
1970-nci senelerde Eminov Qırım memurlarınıñ qarşılığına baqmadan, Oırımğa eki kere sefer yapıp oldı.
Onıñ icadındaki bu soñki devir (1970-1976) ressam istidatınıñ gür çeçeklenmesinen, onıñ istidatı tuvğan topraqqa bitmez-tükenmez sevgi ile ğıdalanmasınen qayd oluna.
Eminov Qırım mevzusında 30-ğa yaqın peyzaj resimleri yaptı, olarnıñ arasında «Cenüp hikâyesi.Ayuv-dağ.Qırım» (1973), «Gurzuf.Zeytün terekleri» (1970) kibi eserler bar.
«Ay-Petride ösken çamlar» (1973) adlı resim mezkûr seriyadaki eñ güzel resimler cümlesindendir.
Bu resim şimdilikte Taşkentteki devlet Sanat müzeyiniñ kollektsiyasında buluna.
Vatanğa sevgisini boyalar tilinen ustalıq ile ifadelegen acayip ressam Kâzim Eminovnıñ ömrü avtomobil qazası neticesinde üzüldi.
Ulu Vatan cenkiniñ iştirakçisi, mimar İrfan Şemsedinov Ukraina Ressamlar akademiyasınıñ professorı, degen şerefli unvan taşıy.
İ. Şemsedinov 1919 senesi Kezlevde doğdı.
 1935 senesinden 1941 senesine qadar Moskvada, Harkovda oqudı.
Cenkten soñ Ukraina Ressamlar akademiyasında oquv-icadiy ustahaneniñ rehberi olıp çalıştı, 200-den ziyade mimar yetiştirdi.
İ. Şemsedinov — qaraman şeher Sevastopol şerefine Hrustalnıy burunında qoyulğan abide leyhasınıñ, «1783-1944 seneleri qırımtatar halqına qarşı yapılğan genotsid qurbanlarına» memorial abide leyhasınınıñ müellifidir.
Soñki yıllarda Şemsedinov ressamlıq sahasına çoq diqqat ayıra.
Böyleliknen, tuvğan Qırımınıñ tabiatına bağışlanğan «Bağçasaraydaki Hansaray», «Bağçasaraydaki Hancami», «Qapsıhor.Tatar qaraltısı», «Quru Özen.Tatar qaraltısı».«Koktebel.Voloşinniñ evi», «Qaradağ.Yağmur aldından», «Deñiz qayaları.Dalğalar», «Küçük Özen», «Erılğan destesi» kibi akvarel resimleriniñ seriyasını yarattı.
Usta özüniñ bu eserlerinde Qırımnıñ körümli yerlerini aks ettirmeknen sıñırlanmayıp, tuvğan halqnıñ turmuşına, tuvğan tabiatqa nisbeten aybetli münasebetini de numayış ete.
Aqmescitteki qırımtatar sanatı müzeyi 1997 senesi irfan Şemsedinovnıñ akvarel resimlerinden ibaret şahsiy sergisini teşkilâtlandırdı.
Bir çoq qırımtatar ressamları halqnıñ facialı taqdirini başından keçirerek, kendi istidatlarını tolu kölemde ömürge keçirip olamadılar.
Hamdi Mustafayev (1918), işte, olarnın cümlesindendir.
Cenkten evel bir qaç yıl devamında Aqmescitteki N.Samokiş adına ressamlıq oquv yurtunda tahsil alğan H.Mustafayev cenk başlanğanda oquvını bıraqıp, cebhege kete, cenkten zabit olıp qayta, Taşkentteki P.Benkov adına ressamlıq oquv yurtunda tahsilini devam ettire, soñra bezetüv işlerinen oğraşa, manzaralı-ameliy işlenmeler içün örnekler yarata.
Qırımğa 1968 senesi qaytıp kele.
H. Muştafayevniñ ressamlıq icadını çoqtan-çoq portretler, natürmortlar, peyzajlar teşkil eteler.
Kimersi monumental, kimersi lirik, kimersi felsefiy olğan bu eserlerde tuvğan Oırımına meftün olğan, ömür hikmetini bilgen, öz halqınen üzviy bağlanğan ressamnıñ qalbi aks oluna («Bağçasaray», «Cuma cami», «Gurzuf», «i.Gasprinskiyniñ portreti», «Qadınımnıñ portreti», «A.Lâtif-zadeniñ portreti»).
Cevdet Tahtarovnıñ (1926-1998) icadiy taliyi biraz uyğunca oldı.
O, 1955 senesi P.Benkov adına cumhuriyet ressamlıq oquv yurtunı bitirip, 25 yıl devamında Özbekistan televideniyesinde sanalaştırıcı ressam olıp çalıştı.
Anda A.Udalovnıñ «Sabır», Yu.Ahunbabayevniñ «Baba», M.Lermontovnıñ «Mtsıri», N.Dumbadzeniñ «Ebediyet qanunı» eserleri boyunca çıqarılğan filmlerniñ, hem de «Qarılğaç» videofilminiñ ressamı oldı.
Fevzi Recepov (1923-1983) keniş, temelli tahsil alsa da, sürgünlik şaraitlerinde öz iqtidarını tolusınen kösterip olamadı.
O, Aqmescitte, Qırım koy hocalığı institutınıñ rektorı Arif Alimovnıñ ve qırımtatar tili ve edebiyatı ocapçesi Mümine Recepovanıñ qorantasında doğıp östi.
Aqmescitteki balalar ressamlıq studiyalarına qatnadı.
Ta bala ekende belli ressamlarnıñ yağlı boyalarnen yapılğan eserlerinden eyi kopiyalar yapıp başladı.
1946 senesi F.Recepov trudarmiyadan Samarqand şeherine kele, çünki onıñ qorantası anda sürgün etilgen edi.
Şeherdeki Bediiy fondğa işke kirip, ömrüniñ soñunace anda çalışa.
1955 senesi qırımtatar ressamları arasında birinci olıp Taşkent teatr ressamcılıq institutınıñ kündüzki bölügine ressam mütehassıslığı boyunca oqumağa kire ve onı muvafaqiyetnen bitirgen soñ
 institutta ocalıq yapmaq teklifini ala.
Lâkin o, Samarqandqa qaytıp bara ve bezetici ressam sıfatındaki faaliyetini devam ettire.
Onın natürmortlar seriyası («Georginalar ve flokslar», «Qarpız», «Ayva», «Yüzüm», «Samarqand toprağınıñ mahsulları»), Samarqand civarlarını aks ettirgen peyzajlar («Ağalıq»), eski şeherdeki mimarcılıq abideleriniñ körünişleri, medeniyet ve sanat erbaplarınıñ portretleri ressamnıñ professional ustalığı yüksek noqtada bulunğanını köstereler.
Lâkin bir daha körüp olamağan Vatanınıñ manzaralarını aks ettirgen peyzaj resimleri hususan güzeldirler.
Meselâ, «Gurzuf», «Qaçaqmalcılar», «Qırımtatar urbasını kiygen qadın» kibi resimlerni o, balalıq ve ösmürlik hatıraları esasında yapqan edi.
Recepovnıñ eserleri Moskvada ötkerilgen bir çoq bütünittifaq sergilerinde, Taşkent ve Samarqandda ötkerilgen cumhuriyet sergilerinde nümayış etildi.
Bir sıra resimlerni Samarqanddaki Tarih, medeniyet ve sanat müzeyi satın aldı.
Sanatşınaslıq doktorı, professor, Özbekistan Ressamlar akademiyasınıñ akademigi Rafael Taqtaş öz maqalelerinde Recepovnıñ icadına ğayet yüksek qıymet kese edi.
Recepovnıñ qız qardaşı 2001 senesi ressamnıñ ekseriyet eserlerini Vatanğa ketirebildi ve olarnı Cumhuriyet qırımtatar sanatı müzeyine bağışladı.
Qırımdan balalıq çağında sürgün etilgen istidatlı yaşlarnıñ icadiy taliyleri de çeşit türlü oldı.
Halil Memedlâyev (1937) — şöyle istidatlı gençlerniñ birisi edi.
O, Duşanbedeki ressamlıq oquv yurtunda tahsil aldı (1955-1960), 1967 senesinden başlap Leninabadnıñ Bediiy fondunda çalıştı, leninabadlı yaş ressamlarnıñ birleşmesine yetekçilik yaptı.
H. Memedlâyevniñ icadiy meraqlanuv dairesi keniş edi.
 %1977 senesi SSSR Ressamlar birliğiniñ azası oldı — o hem dekorcılıqnen oğraştı, hem monumental eserler yarattı, lâkin meyilligi mevzuiy resimlerde ve portretlerde edi.
Ressam 70-nci senelerge has sosialistik realizm üslübinde yapılğan resimler vastasınen kündelik emek haqqında hikâye ete, emekdar insannı, Orta Asiya tabiatınıñ güzelliklerini terennüm ete — «Turksib» (1968), «Armanda» (1970), «Yır» (1974), «Bahar» (1975), «Aşttaki burav donatması» (1983).
H.Memedlâyev 1993 senesinden berli Qırımda yaşay, Krasnogvardeyskoye rayonınıñ Oktâbrskoye qasabasındaki balalar ressamlıq studiyasına yolbaşçılıq yapa.
icatnen çoq oğraşa, maneviy ve içtimaiy cehetten degerli eserler yarata («Dua», 1995; «Bağçasaray», 1997).
1995 ve 2000 seneleri Aqmescitte ve Bağçasarayda ressamnıñ şahsiy sergileri olıp keçti.
Ressam Nuri Planciyev (1937) de Qırımdan bala ekende çıqarıldı.
Aluşta rayonında doğıp ösken Nuri bir sıra obyektiv sebeplerden professional tahsil alıp olamadı.
Lâkin icatta oña Leningrad Ressamlıq akademiyasınıñ mezunı Dmitriy Valerianoviç Selânin ustazlıq yaptı.
1944 senesinden 1969 senesine qadar Nuri Planciyev Taşkent oblastındaki Yanıyol şeherinde yaşadı, anda belli rus ressamı İ.Brodskiyniñ şegirti F.Malkinden ressamlıq sırlarını ögrendi.
1975 senesi Melitopol şeherine (Zaporojye oblastı) köçip, şimdi de şu şeherde yaşay, şeher ve cumhuriyet sergilerinde iştirak ete.
Onıñ «Ay yarıq gecesinde» (1962), «Uçansuv yanındaki sırlı tavuqlar» (1987), «Qırım sığınları» (1995), «Dağlı Qırım» (1996), «Sırlı tavuqlar alanı» (1997), «Sultan tavuğı» (1997) kibi eserlerinde realistik üslüp manzaralı-folklor elementlerinen çatışqandır.(87.39-ncı sahife).
Taşkentteki P.Benkov adına cumhuriyet ressamlıq oquv yurtunı bitirgen (1955-1961) Abib İsmailov (1939 senesi doğdı) şimdilikte Samarqand şeherinde yaşay.
Bu ressam bir çoq yıllar devamında şeherdeki orta mahsus oquv yurtlarında ders berdi.
 1975-80-nci senelerde şeherniñ Baş ressamı oldı.
1962 senesinden itibaren cumhuriyet ve bütünittifaq sergilerinde iştirak etti.
 1970 senesi SSSR Ressamlar birligine qabul olundı.
O, esasen peyzaj janrında çalışa — mimarcılıq ve lirik peyzajlar yarata hem de interyerlerni, müzey ekspozitsiyalarını bezetüvnen oğraşa.
Onıñ belli resimleri sırasına «Agalıq.Qış» (1976), «Merangöl.Uyle» (1977), «Eski şeher» (1978), «Samarqandda qış» (1980), «Registan» (1985) kibi eserleri kireler.
İşte, cenkten evel Qırımda doğğan qırımtatar ressamlarınıñ cedveli A.İsmailovnıñ adınen yekünlene.
Cenkten evelki nesilge ait qırımtatar tasviriy sanatı ustalarınıñ icadını sanatşınas alimler daha endi ögrenip başladılar.
Ayaqqa turayatqan qırımtatar sanatşınaslığı çerçivesinde bu mevzunıñ ileride tedqiq etilmesi neticesinde üyken nesil ressamlarımıznıñ cedveli bayağı kenişleycegi şubhesizdir.
Sürgünlik yıllarında qırımtatarlarnıñ ekseriy qısmı (70%) Ozbekistanda yaşadı, şu sebepten Özbekistan ressamlıq mektebiniñ qırımtatar kadrları şekillenmesinde oynağan rölüni ve qırımtatar sanat ustalarınıñ icadına ğayet büyük tesir köstergenini qayd etmek zarur.
Qırımtatar milletinden olğan yüzlernen yaş ve qızlar Taşkent ve Ferğananıñ ressamlıq oquv yurtlarında tahsil aldılar.
 Işte, ilk qırımtatar heykeltraşları (A.Aliyev, Ş.Ahtemov), ekspozitsionistleri (A.Seit-Ametov), gobelen ustaları (M.Çurlu) Ozbekistanda peyda oldılar.
Bundan ğayrı, Özbekistanda R.Useinov, A.Baraş kibi ressamlarımız, Z.Trasinova, E.İzzetov kibi grafikacılarımız, S.Yaqubov, İ.Ablayev, F.Seithalilov kibi kirametçilerimiz yetişip çıqtılar.
Bazı qırımtatar ressamları ise tahsilni Rusiyeniñ ve SNG devletlerinıñ yetekçi icadiy oquv yurtlarında aldılar.
Meselâ, İ.Şeyh-zade ve N.Yaqubov Moskvada, L.Trasinova Leningradda, A.Belâlov, A.Seit-Ametov, R.Netovkin Ukrainada, İ.Veliullayev, K.Cepparov Gurcistanda oqudılar.
Bu hal, sözsüz, qırımtatar professional sanatınıñ keyfiyetçe yukselüvinden delâlet bere.

2.3.1989-2001 senelerindeki qırımtatar tasviriy sanatı

1980-nci senelerniñ sonu — 1990-ncı senelerniñ başı umumen qırımtatar medeniyetiniñ ve şu cümleden qırımtatar tasviriy sanatınıñ inkişafındaki yanı basqıçnı belgilediler.
Bu — eh evelâ qırımtatarlar öz Vatanlarına kütleviy surette qaytıp başlağanlarınen bağlıdır.
Evelde çeşit şeherlerde dağınıqlıqta yaşağan qırımtatar ressamları pek çoq şeylerden, meselâ, icadiy qonuşuvdan, milliy tematikanı ögge sürmek imkânlarından mahrum ediler.
Şimdi ise özlerini eyi taraftan kostere bilgen qırımtatar ressamları çoq yıllar zarfında ilk kere Qırımdaki medeniy ceryanlarğa da tesir etmek iqtidarında oldılar.
Halqnıñ ömründe yüz bergen negiz denişmeler sayesinde, siyasiy ömürniñ faalleşmesi, qırımtatar halqınıñ bir talay demokratik serbestliklerni elde ete bilmesi neticesinde tasviriy sanatnıñ inkişaf etüv harakteri de deñişti.
Milliy sanatnıñ şimdiki devirdeki inkişafı kimerde açıq-aydın siyasiy tüs taşıy, çünki bir çoq ressamlar milliy hareketniñ faal iştirakçileridirler.
«Yañı mıntaqa»larnı menimsev ketişatında ille rastkelingen bütün teşkiliy meselelerni (mesken, ustahane meselesi, birinci sergilerni teşkilâtlandıruv, qırımtatar sanatını terğib etüv meseleleri) olar olduqça qısqa müddetlerde, mustaqil surette ya da qırımtatar halqı Meclisiniñ qoltutuvı sayesinde çeze bildiler.
Sürgünlikten Qırımğa 264 biñ adam qaytıp keldi.
Hal-azırda qırımtatarlar yarımada ehalisiniñ 12,7 faizini teşkil eteler, lâkin bu sayı ket-kete arta (daha 12 yıl evelsi qırımtatarlar mında cemi ehaliniñ ancaq 0,1 fayızını teşkil ete ediler).
Ustalar ve ressamlarnıñ avdeti 1991 senesiniñ mart ayından soñ, yani Aqmescitte qırımtatar ressamlarınıñ Birinci (1990 senesiniñ fevrali) bütünittifaq sergisinden ve i.Gasprinskiyniñ 140 yıllığına bağışlanğan Halqara konferentsiyanıñ açıluvına keliştirilip ötkerilgen Ekinci bütünittifaq sergisinden soñ quvet aldı.
Sergide iştirak etmege hem Qırımnıñ özünden, hem başqa ülkelerden qırımtatar ressamları davet olundılar.
Bu vaqiadan biraz evelce, yani 1990 senesiniñ mayıs ayında Aqmescitte cenkten soñki Qırım tarihında ilk kere qırımtatar ressamlarınıñ Bütünittifaq sergisi ötkerilgen ve onda Qırımğa qaytıp kelgen ustalarnen bir sırada daha sürgünlikte bulunğan icatçılar da iştirak etken ediler.
Birinci sergiden soñ 1993 senesiniñ baharinde daha bir sergi (205.248-nci sahife) ve 1994 senesi mayıs 14-te kene bir sergi ötkerildi.
Bu sergilerden ğayrı, Qırım şeherlerinde ve Qırımdan tışta M.Çurlu, R.Netovkin, R.Useinov, Z.Trasinova, S.Osmanov, A.Baraş, N.Yaqubov, İ.Nafiyev, i.Ablayev kibi tanılğan ustalarnıñ ve digerleriniñ şahsiy sergileri olıp keçti.
1995 senesinden itibaren her yıl Qırımda ve Qırımdan tışta qırımtatar ressamlarınıñ orta esapnen 10-15 sergisi ötkerile.
Bu sergiler qırımtatar tasviriy sanatınıñ ayaqqa turması ve inkişaf etmesi içün negizni yaratuvğa doğrultılğan bütün teşkiliy işniñ başlanğıçı oldılar.
1990 seneleriniñ başlarında Qırımtatar medeniyetini ğayrıdan tiklev boyunca koordinatsion merkez meydanğa ketirildi, biraz vaqıttan soñ bu merkez Qırımtatar medeniyet vaqufına çevirildi.
1992 senesi Qırımtatar ressamlarınıñ assotsiatsiyası cedvelge alındı.
Sözde onıñ tesisçisi Sürgün olunğan halqlarnıñ işleri boyunca cumhuriyet komiteti edi, lâkin Assotsiatsiyağa devlet tarafından amelde hiç bir türlü yardım kösterilmedi.
Yaş teşkilâtnıñ ögünde kevdelenip turğan bütün teşkiliy meselelerni Assotsiatsiyanıñ yolbaşçılarına, qırımtatar ziyalılarınıñ vekillerine çezmek kerek oldı.
Assotsiatsiyağa 1992 senesinden E.İzzetov reis oldı.
Tek 1994 senesinden 1995 senesine qadar (E.İzzetov Özbekistanğa ketken edi) Assotsiatsiyağa İ.Şeyh-zade, F.Asanova, M.Çurlu yolbaşçılıq yaptılar.
Assotsiatsiya faaliyet kösterip başlağanından berli Qırımda, Ukrainada ve çetelde 90-dan ziyade sergi ötkerildi.
Aynı zamanda Qırımtatar milliy galereyası meydanğa ketirildi.
1992 senesinden 1993 senesine qadar bu galereya öz faaliyetini Qırımtatar medeniyetini tiklev boyunca koordinatsion merkezniñ çerçivesinde alıp bardı, galereyanıñ eksponatları ise Simferopol bediiy muzeyinde saqlanıldı.
1993 senesinden 1997 senesine qadar galereyanıñ fondlarını tekmillev, umumen om idare etüvnen Qırımtatar ressamlarınıñ assotsiatsiyası oğraştı.
1990 senesi ise galereya Qırımtatar sanat muzeyine çevirilip, İ.Gasprinskiy adına cumhuriyet qırımtatar kütüphanesiniñ erkânına başta bölük sıfatında, soñra filial sıfatında kirsetildi.
2002 senesi muzeyniñ statusı koterildi.
Şimdilikte o — Cumhuriyet qırımtatar sanatı müzeyi adını taşıy.
Mezkûr müzey teşkil olunğanı sayesinde qırımtatar sanatşınaslığındaki ilmiy mektepniñ temelini professional tarzda qurmaq imkânı peyda oldı, yani XIX asırnıñ soñlarında — XX asırnıñ başlarında U.Bodaninskiy ve O.Aqçoqraqlı başlağan işni devam ettirmek mümkün oldı.
%Müzey direktsiyasınıñ fikirince o sanatşınaslıq boyunca milliy merkez olmalı.
Bütün bu teşkiliy tedbirler böyle hallarda mıtlaqa ola turğan murekkepliklernen, ressamlar ve hakimler arasında zuur etken davalarnen özğarıldılar.
Hem şusı quvançlı ki, Vatanğa qaytıp kelgen qırımtatar ustaları avdetnıñ ilk yıllarından başlap özlerini Qırımnıñ bediiy yüzüni şekillendirici ve belgileyici ciddiy icadiy quvet olaraq köstere bildiler.
Bundan ğayrı, qırımtatar sanatından bütün alem haberdar olıp başladı.
Qırımtatar ressamlarınıñ ortaqlıq ve şahsiy sergileri Moskvada, Peterburgda, Türkiyede, Almaniyada ötkerildi.
Meselâ, 1994 senesi Duysburg şeherinde (Almaniya) «Qırımtatar sanatı.
Avropağa alıp barğan tikenli yol» serlevalı sergi keçirildi, soñra onın esas qısmı Kölndeki Hungen qasırında nümayış etildi.
Hal-azırda qırımtatar ressamları öz eserlerini Qırımda, Ukrainada, Türkiyede, Almaniyada, Poloniyada, Romaniya, Rusiye ve Ozbekistanda faal nümayış eteler.
Bugünde-bugün qırımtatar tasviriy sanatı ğayet mürekkep bir devirni yaşap keçirmekte.
Hem bunıñ sebebi ekseri ressamlarnıñ turmuş şaraitleri osal olğanında degil.
Mesele şunda ki, onlarnen yıllar devam etken repressiyalar, taqipler, indemeyüvden soñ dünyada qırımtatarlarnıñ medeniyetine nisbeten meraq misilsiz derecede arttı, neticede bediiy eserlerni seçip aluv ve tenqit etüv seviyesi eksile.
Sergilerniñ teşkilâtçıları kimerde ekspozitsiyalarnı ustalıq ve icracılıq seviyesi ile biri-birinden sezilirli derecede farq etken resimlerden tertip eteler, özlerince icadiy teşebbüske qoltutqan kibi olalar.
Halbu ise, bunıñnen zemaneviy qırımtatar tasviriy sanatınıñ inkişaf tendentsiyalarına yañlış qıymet kesmek mümkün.
Demek, zemaneviy qırımtatar ressamlarınıñ icadı talil olunır eken, meselege olduqça ciddiy, obyektiv yanaşmaq zarur.

###2.3.1. RESSAMLIQ

Yuqarıda qayd etkenimiz kibi, ressamlıq, grafika, heykelcilik sahalarında çalışqan zemaneviy qırımtatar ustalarınıñ ekseryieti bediiy tahsilni Özbekistanda aldılar.
Qırımnıñ yetekçi ressamlarından birisi Ramazan Useinov — işte, olarnıñ cümlesindendir.
Ramazan Useinov 1949 senesi Samarqand şeherinde doğdı.
1971 senesi Taşkentteki P.Benkov adına cumhuriyet bediiy oquv yurtunı bitirgen soñ
 Samarqanddaki Bediiy fondğa yollanıldı, anda bir qaç yıl monumental-manzaralı ressamlıqnen meşğul oldı.
1980-nci yıllardan itibaren cumhuriyet, bütünittifaq, halqara sergilerde faal iştirak etip başladı.
1988 senesi SSSR Ressamlar birligine aza oldı.
 özüni ta Özbekistanda yaşap icat ekende tanıttı.
1974 senesi ressam ilk kere Qırımğa kelip kete ve şundan soñ Vatanğa qaytmaq fikri onı terk etmey.
R. Useinov Qırımda 1992 senesinden berli yaşay.
 lâkin onıñ avdeti biraz evelce, yani o,  1990 senesi Aqmescitte ötkerilgen qırımtatar ressamlarınıñ birinci sergisinde iştirak etken vaqıtta olıp keçti, demek mümkün.
Useinovnıñ Qırımda yaratqan eserleri Ozbekistanda yaratqan eserlerinden bayağı farq eteler.
Özbekistan devrine ait resimler ananeviy sosialistik realizm üslübinde yapılğan halda, Qırım resimleri — nazik rüyalar alemidir ki, olarda ressamnıñ kendi tamırları haqqında soy-soplardan eşitkeni hikâyeler, mevcudatıñ şahsen idrak etüv duyguları çatışqanlar.
Ressamğa yañı üslüpni araştırmaq içün siltemni Qırımnıñ özü berdi.
Her hangi icatçını lâqayd qaldırmaycaq Qırım manzaraları ressamnı o derece meftün ettiler ki, o eski üslüpte artıq çalışıp olamadı.
Useinovnıñ resimlerinde cilvekâr qaramanlar, hayvanlar, predmetler guya oynaq sağın kibi peyda olalar.
Olar aynı vaqıtta hem konkret, hem tanış, hem şartlılar.
İşte, «Avelev» (1980), «Parçalanğan peyzaj» (1988), «Adiy bir kün» (1988), «Qalabalıq» (1988), «Hırsızlav» (1988), «Beyaz sabah» (1989), «Kezinti» (1990), «Altın kukuquş» (1990), «Köçebe quşlar» (1990), «Doğuv» (1990), «Ay-Serez»(1994), «Yañı alanlıq» (1996), «Quşlarnıñ köçüvi» (1996) kibi eserler buña misal ola bileler.
R.Useinovnıñ peyzaj, natürmort, janr kompozitsiyalarında mizacğa bivasta tabilik körünmey.
Mübalâğa resimi ustağa kompozitsiyalar yaratmaq içün başlanğıç noqta olaraq hizmet etken real nesnelerni deñiştire.
Bu kompozitsiyalarda ressamnıñ muayen mantıqiy sistemağa birleştirgeni hucur predmet ve şekiller yañı rölde aks olunıp, temsiliy maña taşıp başlaylar, resimni felsefiy aenklernen tolduralar.
Resimlerniñ fakturası da adden tıştır; körüner-körünmez inci renkine çalğan bitaraf zeminniñ tüm-tüz sathı figuralar ve tafsillerniñ qabarıq, duyumlı yüzünen çatışa.
Resimlerniñ yımşaq, cıllı koloritini bazıda çoq renkli şiddetli boyalar deniştirip, bu şey halq toqumacılıq sanatında belli olğan parça tehnikasını añdıra.
Useinovnıñ resimlerinde tasvirlengen alem şefqatsız içtimaiy sarsıntılardan uzaq tura.
Onıñ dünyası sakin ve tınçtır.
Baş qaramanlar — köylüler sanki dersiñ, biri-birlerinen aşıqmadan suhbetleşe, özleriniñ asırlarca pekingen qanunları esasında yaşaylar.
Ressamnıñ Qırımda yapqan resimlerini yekâne bir mevzu — Vatan mevzusı birleştire.
Onıñ deyerlik her bir resiminde rastkelingen qutuçıq kibi evçikler ise Vatan temsili olıp, bu evçikler fonunda kündelik hayat levhaları aks oluna.
Ressam qırımtatar halqınıñ tarihında olıp keçken facialı vaqialarğa muracaat eter eken, olarnı boğaz yırtuvsız, yapma heyecansız ve tantimsiz tasvirley («Kervan», 1995; «Seyyahlar», 1996).«Kervan» adlı resimde sürgünlik mevzusı felsefiy tarzda yanğıray.
Resimde biz eşegini yeteklep ketken ğarip seyyahnı, eşek üstüne yüklengen kene de şu qutuçıq-evçikler obasını köremiz — işte, «öz mülkümni özümnen alıp yürem».
Aynı bu usul «Avdet» adlı eserde de qullanıla.
 Еşek minip keteyatqan qadın ellerinde qutuçıq kibi evçiklerni tuta, guya onıñ elindekisi fidançıqlar da, olarnı yañı yerde oturtacaq.
Eserlerniñ mecaziyligi ressamğa sürgünlik ve avdet mevzularını daha terence, daha toluca açıp köstermek imkânını bere.
Useinovnıñ resimlerinde pek çoq rastkelingen ve bitmez-tükenmez köçüvler temsili sayılğan kopçek ve avelegen quşlar motiviniñ peyda olması da tevekkel degil.
Ressam özüniñ soñki yıllarda yapqan eserlerinde barlıq, ruh kibi añlamlar hususında fikir yürsete («Menim dünyam», 1998; «Hüzünlik», 1999).
Ramazan Useinovnı tek Qırımda degil, tış ülkelerde de bileler, Hindistanda, Türkiyede, Almaniyada, Rusiye ve Ukrainada ötkerilgen sergiler — bunıñ delilidir.
Mamut Çurlunıñ ressamlıq üslübi 80-nci senelerniñ soñlarında şekillendi.
O yıllarnıñ siyasiy sarsıntıları — Ferğana vaqiaları, bütün memlekette olıp keçken mitingler, TASSnın 1987 senesi iyül 23-te yapılğan ve qırımtatarlarıñ taqdirini deniştirgen bildirüvi — ressamnıñ dünyabaqışlarına tesir etmey qalmadı.
İşte, ressamnıñ ekspressiv, olduqça qısqa ve açıq-aydın üslübi de şundan kelip çıqadır.
Mamut Çurlu mizacdan şiltem alaraq, onı tam manada köçürip almay da, şekliniñ idrak etilmesini keskinleştirerek, alâmetniñ ifadeliligini küçelte.
Halq ameliy sanatınen meraqlanuv ressamınıñ sızuv üslübine de tesir etti — onıñ resimlerinde geometrik şekiller, renklerniñ timsalligi üstün turalar.
1989 senesi M.Çurlunıñ ömründe hâl etici yıl oldı, o Qırımğa köçip keldi.
Onıñ o devirde yaratqan eserleriniñ esas mundericesini facialı tüşkünlik, viranelik.
 Bir zamanlarda gür çeçeklengen medeniyetniñ ğayıp olğan teşkil ettiler («Soñki minare», 1989; «Ebediyenmi?», 1989; Bağçasaraydaki soqaq», 1989; «Zuur etken reallikni hesapqa alğan peyzaj», 1990).
Ressam adiy, bir baqıştan, olduqça sıqılğan motivlerge özüniñ bütün heyecanlı duyğularınıñ terenligini bağışlay.
M.Çurlu kolemli ve ifadeli temsillerden öz işlerinde defalarca faydalanıp, bu eserlerni özüne has türkümlerge birleştire.
Öz halqından ayırılğan Qırım toprağına «Qızıltaşnıñ çarmuqlanğan bağları» (1990), «Sürgünlik» (1990), «Avdet» (1990) kibi peyzaj resimleri bağışlanğandır.
Aynı şu fikir ve felsefiy umumiyleştirmelernen «Çeltek torba» (1992), «Eski mıhlar» (1992), «Ösip çıqqan soğan» (1993), «Fal» (1995) kibi natürmortlar da sinirilgen.
M. Çurlu portretler üzerinde çalışqanda insan yüzüniñ real tasvirinden qaçınaraq, ancaq siluet vastası ile, harakterli hareket yardımınen psihologik cehetten tekmil obrazlar yarata — «Qızımnıñ portreti» (1992), «Ana ve qız» (1992).
90-ncı senelerniñ ekinci yarısından başlap ressamnıñ iş usulı deñişe.
Barlıqnı kesen-kes itiraf etüv yerine Yaratuv mevzuları kele.
Avdet ve öz toprağında yaşav quvançı, Qırımnıñ tabiatından ayretlenüv, qırımtatar medeniyeti qaytabaştan ayaqqa turacağına işanç ressamnıñ sızuv üslübini de deñiştireler, koloritni daha yımşaqça, daha nefisçe eteler.
«Armut dalı»(1995), «Sudaq (qale)» (1995), «Özenbaş qayaları» (1998), «Ouru Özen»(1998), «Qızıl Qoba yolu» (1998), «Deñizge alıp barğan yol» (1998) kibi eserler, işte, şöyle tarzda yapılğanlar.
Ressam özüniñ soñki yıllarda yaratqan resimlerinde halq sanatına (hususan toqumacılıq sanatına) has olğan ananeviy tamğalardan ve nazarlıq emiyetini taşığan temsillerden faydalana.
Bu esnada onıñ «Çöl» (1997), «Sımalar» (1997), «Nazarlıq» (1997), «Qorçalayıcı hareketler» (1997) kibi resimlerini añmalı.
Bular manzaralı kompozitsiyalar olıp, olarda işaretli piktogrammalarğa, tamğa timsallerine hem de geometrik örnekli parça tehnikasına has ananeler biriktirilgen.
M. Çurlu arhetip şekillerniñ — romblar, üçköşelikler — çeşit kombinatsiyalarından faydalanaraq, renk hem de ritmika cehetinden uyğun kompozitsiyalar yarata.
Ressam M.Çurlunıñ icat yılları Taşkentte ve Moskvada, Sankt-Peterburgda, Kiyevde, Aqmescitte, Almaniyanıñ Köln, Duysburg, Haydelberg kibi şeherlerinde ötkerilgen şahsiy sergilerinde aks olunğandır.
Nuri Yaqubov (1963 senesi doğdı) — qırımtatar ressamlığındaki realistik yöneliş vekilidir.
O, Taşkent oblastınıñ Yañıyol şeherinde doğdı, Taşkentteki P.Benkov adına cumhuriyet ressamlıq oquv yurtunı, soñra Moskvadaki V.Surikov adına devlet ressamlıq institutını alâ işaretlernen bitirdi.
1992 senesinden berli Qırımda yaşay.
Onıñ 90-ncı senelerde yaratqan eserleri — plener ressamlığına has mükemmel numünelerdir.
 («Taldalı soqaçıq», 1991; «Deñizge», 1991; «Koreizde ay yarıq gecesi», 1991; «Varisler», 1992; «Güller hiyabanı», 1992; «Gülgülü basamaq», 1992; «Ömür menbası», 1993; «Badem çeçek aça», 1995).
Ressam özüniñ bir sıra peyzaj resimlerini Türkiye seferinde yapıp («Safranbolu.Türkiye», 1999).
Аnda Qırımnı añdırğan, közüne sıcaq körüngen manzaralarnı seçip aldı.
Yaqubovnıñ resimleri tolu manada havanen ve küneş nurunen tolu.
Resimlerdeki ışıq terek yapraqlarınıñ çilterinden keçip, yerde ve binalarnıñ divarlarında dülbet örnekler tize.
Yaqubovnıñ peyzaj resimlerinde bir baqıştan adiy olıp körüngen, sahte debdebeden mahrum olğan şamatasız yeşil soqaçıqlar ve cıynaqlı azbarçıqlar acayip ve sükünet keyfini bağışlaylar.
Qırımnıñ her bir köşesi, olsun tınç köy soqağı, olsun orta asır binalarınıñ eybetli divarları, ressamnıñ sıñırsız meftün ete.
Onıñ Qırımı — sarsıntı ve belâlarsız Qırımdır, yerdeki cennet haqqında hayallarnı mucessemleştirgen bir diyardır.
N.Yaqubov tasviriy sanattaki şarq nazmiyetini canlandırmaq içün miniatüra ressamlığınıñ ananelerini icadiy idrak etip, olarnı bugünki künge keliştirmek kerek, dep saya.
 Іşte, onıñ eserlerindeki sızıqlarnıñ zarifligi, şekillerniñ nefaseti şundan kelip çıqadır.
Fikirimizni isbatlamaq içün «Çeşme yanındaki qız» (1995), «Bağçasaray» (1991) kibi resimlerni ketire bilemiz.
Şarq miniatüralarında yapılğanı kibi, N.Yaqubov öz eserleriniñ süjetlerindeki elementlerni tantiminen qayd ete, çünki bu elementler — qızlarnıñ kiyimleri, ilvanları, olarnıñ suv alğanları baqır savutları, adeti üzre, çoqraq taşında yapıla turğan oymalı örnekler, çilterli pencereler — ananeviy şarq medeniyetine aittirler.
Ressam, miniatüra ananelerini devam ettirerek, meyillikni saf lokal renklerge bere.
N.Yaqubovnıñ soñki yıllarda yaratqan eserleri cümlesine Gurzufqa bağışlanğan resimler türkümi kire — «Gurzufta bahar manzarası», «Gurzuf soqağı», «Özençik», «Gurzuf.Deñiz boyundaki soqaq», «Gurzuf» (hepisi resimler 1999 senesi yaratılğandır).
Ressam öz icadında peyzaj janrından ğayrı, temsiliy resimler de yarata.
Meselâ, «Muqaddes kitap» (1998).
 Аdlı natürmortta Qırımdaki ananeviy İslâm medeniyetiniñ aydın nümüneleri tasvirlengen — masa üstünde arap yazıları ile açıq kitap yata, guya daha şimdi bu kitapnı oquğan adam tespi çekken soñ, tespisini kitap üstünde qaldırğan, bundan ğayrı, masa üstüne oyma nağışlı baqır çaynik ve şamdan qoyulğan, mavi renk üzre arapça yazıları olğan çiniy tabaq köz qamaştırıp tura.
Resimniñ tasviriy degerlikleri seyircini hayrette qaldıralar — altın nağışlarnen işlengen masa örtüsiniñ gabarı fakturası, kitap sahifeleriniñ ipranğanlığı, oyma nağışlarnıñ boğuq yıltıravı ğayet işançlı tarzda aks ettirilgen.
Umumen, resim yüzüniñ her bir santimetri misilsiz tantim ve sevgi ile sızılğan.
Nuri Yaqubovnıñ resimlerinde coşqunlıq ve lirika ile ifadelengen Vatan mevzusı İrfan Nafiyevniñ icadında başqacasına yanğıray.
İrfan Nafiyev 1951 senesi Taşkent oblastınıñ Mırzaçöl rayonında doğdı, 1968-1975 seneleri devamında P.Benkov adına cumhuriyet ressamlıq oquv yurtunda tahsil aldı.
Qrımğa avdet olğanğa qadar Samarqanddaki Bediiy fondnıñ istihsal ustahanelerinde çalıştı.
%Onıñ o devirde yarıtılğan eserleri Orta Asiyanıñ tarihına bağışlanğanlar.
% Meselâ, 1975-1976 senelerinde Samarqanddaki Uluğbek müzeyi içün yapılğan «Orta asır müneccimleri» adlı portretler seriyası, «Qaraqumnıñ sırları» (1980).
1992 senesi i.Nafiyev Qırımğa köçip kele, 1995 senesi Ukraina Ressamlar birliğiniñ azası ola.
90-ncı senelerniñ başlarından itibaren onıñ eserleri keskin içtimaiy yöneliş alalar.
«Uyanuv (1995), «Balalıq» (1995), «Qorqunçlı tüş» (1996), «Sabahnıñ sahar vaqtında» (1996), «Bismillah» (1996) kibi resimler seyircini qarsanbalı cenk muhitine daldırıp, qrımtatar halqınıñ zemaneviy tarihini aks ettireler.
İ. Nafiyevniñ eserlerinde onıñ icadına has olğan daha bir harakterli çizgi közge çarpa.
Ressam özüniñ mevzuiy eserlerinde eñ büyük rölni tabiatqa ayıra, tabiat ressam içün fon ya da vaqia yüz bereyatqan muhit degil de, ifade vastasıdır.
Nafiyev Qırım tabiatını her bir feslinde hem yağlı boyalarnen, hem akvarel boyalarnen tasvirley, kendi duyğuları ve fikirlerine aenkdaş cehetlerni, işte, şu tabiattan tapa («Ecdatlar yolu», 1996; «Qadimiy Salğır», 1997; «Eski Kermen», 1997; «Küneş uvası», 1999).
1998 senesi Aqmescitte i. Nafiyevniñ birinci şahsiy sergisi olıp keçti.
2000 senesi o, başlanğıç sınıf talebeleri içün qırımtatar tilinde «Tasviriy sanat» adlı qullanma çıqardı.
80-nci senelerniñ soñlarında — 90-ncı senelerniñ başlarında çalışqan qırımtatar ressamlarınıñ icadiy yüzleri biri-birinden ne qadar farq etmesin, olarnı, hepisi bir, yekâne çizgi, yani içtimaiy harakterdeki mevzularnı ögge sürgen munderice ceheti birleştire.
Qırımtatar ressamlarınıñ ekseri eserleri daha yaqın keçmişte yasaq sayılğan vaqialarnen, yani sürgünlik ve avdetnen bağlıdır.
Işte, ressam Alim Useinov öz icadında bu mevzuğa birincilerden olıp muracaat etti.
Alim Useinov 1941 senesi Bağçasaray rayonınıñ Avcıkoy köyünde doğdı.
Bala ekende ana-babasız qalıp, sürgünlik yıllarında bir mücize ile sağ-aman qaldı ve balalar evine tüşti.
1963 senesi Taşkentteki P.Benkov adına cumhuriyet ressamlıq oquv yurtunı bitirdi.
 Orta mektepte ders berdi ve aynı vaqıtta icatnen faal oğraştı.
Taşkentte U.Alimovnıñ eki şahsiy sergisi ötkerildi.
Onıñ «Avtoportret» (1968), «Mışıq tutıp turğan oğlan» (1972), «Lâleler cıyğan qart» (1974) kibi resimleri tasvirlengeni adamnıñ içki dünyasını teren his etken ressamnıñ icadiy ferdini köstereler.
70-nci senelerde Useinov «Ev-barqsızlar» seriyasını yarata.
 bu seriyada balalıqnıñ ağır hatıraları, sanki dersiñ, canlanalar.
A. Useinov 1994 senesinden berli kene Qırımda yaşay, esasen grafika janrında çalışa.
Halqnıñ başına tüşken belâlarnıñ accısı, Vatanına qaytıp olğan semetdeşlerniñ ekseryieti ale daha ğayet müşkül halda bulunğanına qarşı narazılıq duyğusı Asan Seydametovnıñ(1962 senesi doğdı) icadında esas yer tutalar.
Ressamnıñ «Koy ömüri» adlı resiminde (1993) «Sçastlivoye» (Bahıtlı) degen koyniñ adınen bu köyde yaşağanlarnıñ bahıtsız ömrü arasındaki zıddiyet közge çarpa.
«Mavi qavehane» (1994) resimindeki beşaretler — asırlarca devam etip kelgen uyğunlıqnı bozğan zalımlar; qonaqbaylarnı kendi evlerinden quvıp çıqarıp, evlerni ast-üst etken «musafirlerdir».
A. Seydametovnıñ fantasmagorik resimlerinde accı kinaye, barlıqnı kesenkes itiraf etüv ve mısqıl sezile.
Ressam, umumen alğanda, avangardlıq üslübine meyil bere, çünki bu üslüpniñ ğayet ince mecaziy şekli oña yüreğindeki dertlerni ifade etmege yardım ete.
Asan Seydametov (Baraş) — Taşkent şeherinde doğıp östi.
 1982 senesi P.Benkov adına cumhuriyet ressamlıq oquv yurtunı, 1989 senesi ise A.N. Ostrovskiy adına teatr-ressamlıq institutını bitirdi.
1992 senesi Qırımğa köçip kelgen soñ bediiy sergilerniñ faal iştirakçisi oldı.
 Aqmescitte ve Aqyarda ötkerilgen şahsiy sergileri ise onı her keşke tanıttı ve muhlislerniñ alğışını bağışladılar.
A.Baraş özüniñ «Arılar» (1991), «Apofeoz» (1990-1991), «Arabacı»(1996), «Dürbe» (1998), «Ressamnıñ tüşü» (1999), «Şairniñ tüşü» (1999) kibi eserlerinde etik-felsefiy meselelerni köterip, qırımtatar halqınıñ ve onıñ medeniyetiniñ keçmişi ve kelecegi haqqında fikir yürsete.
Resimlerniñ renk qurumı büyük mana taşıy.
Erılğan tüsniñ portaqal tüsnen, al qan tüsniñ zгmrгt tüsnen ümüt etilmegen birikmesi bir baqıştan, diqqatnı özüniñ gür renklerinen celp ete, asılında ise muellifniñ rahatsız içki dünyasını, onıñ qaar-qasevetlerini açıp köstere («Bağçada», 1998; «Saat», 1998).
Ressam İsmet Şeyh-zade qırımtatar sanatında parlaq, tekrarlanmaz bir şahs sıfatında bellidir.
 Іstidatlı, ğayretli, daima icadiy araştıruvlarda bulunğan, original leyhalarnıñ ve cesürane aktsiyalarnıñ müellifi olğan bu icatçı Qırımnıñ siyasiy ve medeniy ömründe faal iştirak ete.
İsmet Şeyh-zade 1965 senesi Taşkent oblastınıñ Çırçıq şeherinde doğdı.
 1984 senesi P. Benkov adına cumhuriyet ressamlıq oquv yurtunı, 1993 senesi ise Moskvadaki V.i. Surikov adına devlet ressamlıq institutını alâ işaretlernen bitirdi.
i.Şeyh-zadeniñ icadiy yolu — yorğunlıq bilmegen tedqiqatçınıñ yoludır.
Ressam sanatnıñ çeşit janrları ve çeşitlerine muracaat eterek, hem keçmişniñ klassik tecribesinden, hem zemaneviy avangardnıñ usullarından faydalana.
Ta Moskvada oquğan yıllarında o, Surikov institutınıñ foyesinde «Vatan çeşmesi» adlı monumental panno yarattı, SSSR Malie nazirliginiñ rahatlıq evindeki balalar kompleksini süsledi.
Onıñ küçlü ifadeli monumental şekillerge meyilligi soñundan genotsid ve sürgünlik qurbanlarına bağışlanğan abidelerniñ leyhalarında (Yalta, Aqmescit) da, 90-ncı senelerniñ soñlarında yapqan toquma pannolarında («Solomon», Qırımda auktsion», «B.G. — Qırımdaki siluet») da aks olundı.
i.Şeyh-zadeniñ ressamlıq icadı çeşit janrlarnı, yani portret, peyzaj, mevzuiy resim kibi janrlarnı qavrap ala.
Onıñ «Feodosiya.Küneş qonğanda» (1989), «Qırım peyzajı.Qale» (1989), «Koreiz.Damlar» (1992), «Mayıs sabası» (1993), «Koreiz qasabası» (1993) kibi peyzaj resimleri Qırım manzaralarınıñ ancaq tasviri olıp qalmadan, aynı vaqıtta, asırlarca yaşağan adamlarından mahrum olğan güzel topraq haqqında efkârnen hikâye eteler.
%Bu al azbarlarda ve soqaqlarda adamlarnıñ olmağanlarından qayd etile.
Resim yapuvnıñ keyfi, pastoz usulı ressamğa facialı barlıq obrazını yaratmağa yardım ete.
Onıñ «Qartanamnıñ Kefedeki evi» (1989), «Mayıs 18» (1992) kibi resimlerini hatırlav resimleri, umumiyleştirüv resimleri, demek mümkün.
İ.Şeyh-zade Qırım tarihını pek yahşı bile, halqnıñ medeniyetini ve özüniñ genealogik tamırlarını ögrene.
"Zıncırlı" (1993 s.) dep adlandırılğan avtobiografik polotnosında medreseniñ qadimiy divarlarınıñ fonunda zar-zornen körüngen insan silueti de közden ğayıp olıp kete.
%Кörüniş vaqıt sisi arasından de peyda ola, de yoq olıp kete.
Böylece, ressam kendi qartbabasınıñ — öz devriniñ maarifperver insanlarından biri sayılğan, lâkin İstanbulğa muhacirlikke ketmege mecbur olğan adamnıñ obrazını canlandırmağa tırışa.
1995 senesi Parijde akademik sergi olıp keçken soñ İ.Şeyh-zade Rusiye Ressamlar akademiyasınıñ diplomınen taqdirlendi.
Ali Belâlov (1963 senesi doğdı) — tahsilni Kiyevdeki Sanat akademiyasında alğan ilk qırımtatar ressamlarınıñ birisidir (1995).
%Namangan şeherinde doğıp ösken Ali Belâlov mahalliy sanat oquv yurtunı bitirdi.
 %1990 senesinden berli Qırımda yaşay.
Belâlovnıñ «Kefe» (1996), «Bağçasaray» (1996), «Ay yarıq gecesinde» (1996), «Çeşme» (1997) kibi peyzaj resimleri Oırımnıñ tanış köşelerini aks ettireler; «Musafirlerge qave» (1990), «Qartanamnıñ qavesi» (1990) kibi natürmortları seyirci közüni yaqın, balalıqtan tanış olğan nesnelernen quvandıralar.
Ressam tuvğan yurtqa sevgisi haqqında bağırıp-çağırmay.
Resimlemiñ bir baqıştan adiy motivleri artında öz tarihi ve ananeviy urf-adetlerine malik olğan halqnıñ ömrü tura.
A. Belâlovnıñ soñki eserlerinde ressamnıñ realistik süjetlerden manzaralı kompozitsiyalarğa — allegoriyalarğa keçkeni körünip tura.
Ressam özüniñ «Elvira», «Tamila», «Niyara», «Zelfira», «Leylâ» kibi portret resimlerinde qırımtatar qadınınıñ obrazını yarata.
Yımşaq, pastel negizinde icra olunğan portretler qırımtatar qadınına temenna ile aşlanğanlar.
Ressam İsmet Veliullayev 1953 senesi Özbekistannıñ Namangan vilâyetindeki Uçqurğan şeherinde doğdı. 
1972 senesi Duşanbedeki M. Alimov adına cumhuriyet ressamlıq oquv yurtunı bitirdi.
1988 senesi Qırımğa, Bağçasaray şeherine köçip keldi.
1994 senesi Ukraina Ressamları birliğiniñ azası oldı.
İ. Veliullayev — halqara, bütünittifaq, cumhuriyet sergileriniñ daimiy iştirakçisidir.
Onıñ icadı öz halqınıñ tarihı, medeniyetinen sıqı bağlıdır.
«Rahmetli alamnıñ Qırımğa avdeti» (1987), «Qırımtatar halqınıñ sürgünligi» (1994), «Musa Mamutnıñ şehit ketüvi» (1994), «Avdet» (1996), «Ümüt» (1998) kibi eserler zorbalıqnen sürgün etilgen ve ğayet büyük meşaqatlar ile Vatanına qaytıp keleyatqan halqnıñ facialı taliyine bağışlanğandır.
Qırımtatarlarnıñ zengin medeniy asabalığınıñ bir qısmı sayılğan halq bayramları, urf-adetler Veliullayevniñ icadında daha bir sahifeni teşkil eteler: «Qurban bayramı» (1983), «Qaytarma» (1987), «Toy» (1996-1997).(88.20-21-nci sahifeler).
Ressam öz eserleriniñ süjetlerini işler eken, süjetniñ vesiqalı olmasına, vaqianıñ tafsilâtlı hikâye etilmesine qattı riayet ete, amma barlıqnı doğrudan-doğru köçürip almay.
Onıñ resimlerinde hareket sezile, ressam öz üslübinen hem içtimaiy resimlerge has ruhiy kerginlikni, hem qırımtatarlarnıñ turmuşı ve bayramlarına bağışlanğan resimlerniñ neşesini aks ettire bile.
Elmaz Osmanova Qırımda 2000 senesinden berli yaşay.
O, 1962 senesi Taşkent vilâyetiniñ Orta Saray köyünde doğdı.
İhtisaslaştırılan sanat mektebinde oquğan soñ A.N. Ostrovskiy adına teatr-ressamlıq institutını bitirdi (1985).
Bir sıra yıllar devamında Cumhuriyet tasviriy ve ameliy sanat litseyinde çalıştı, anda hem ocalıq yaptı, hem icatnen oğraştı.
1998 senesi Özbekistan Ressamlar birliğiniñ azası oldı.
 Ozbekistanda ve diger cumhuriyetlerde olıp keçken sergilerniñ daimiy iştirakçisi olaraq tanıldı.
1995 senesi ressamnıñ Vatanda, Aqmescit şeherinde ilk şahsiy sergisi ötkerildi.
%E. Osmanovanıñ sevip çalışqan üslübini koterinki romantik üslüp.
Bular — şarq efsaneleri, halq rivayetleri ve muellifniñ kendi hayalları tesirinde doğğan süjetli ve süjetsiz kompozitsiyalardır.
Resimlerde muellifniñ güzellikke temennası, baht ve sevgi haqqında arzuları mücessemleşkendir.
Onıñ zamandaşlarımızğa bağışlanğan eserlerinde bile kene de şu romantika pası duyula.
Ressamnıñ esas işleri cümlesine «Haq yol» (1994), «Gençlik» (1995), «Qave telbesinde fal baquv» (1997), «Beyaz yollar» (1997), «Kelin» (1997), «Yaslılar» (1998), «Büllür aqım» (1998), «Küz melegi» (1999), «Çoqraq başında» (1999), «Cennet bağçası» (1994), «Barışuv»(1999), «Üyle» (1999), «Qum saat» (1999), «Küz çeçeklerinden deste» (1999), «Yansılar» (2000) kibi resimler kireler.
E. Osmanovanıñ eserleri Özbekistan, Rusiye, Ukraina, Frantsiya, Almaniya, Türkiye, Koreyadaki hususiy kollektsiyalarda saqlanalar.
2000 senesi Ankarada E.Osmanovanıñ şahsiy sergisi olıp keçti.
Qırımtatar ressamlarınıñ çoqusı artıq Vatanğa qaytıp keldi, lâkin bir çoq ressamlarımız daha Qırımdan tışta yaşaylar.
Rustem Eminov, Vyaçeslav Useinov, Inessa Cetere, Abib ismailov, Seyran Qurtcemil şimdi Ozbekistanda yaşay ve çalışalar.
Özbek diyarı qırımtatar ziyalılarınıñ bayağı bir qısımım yetiştirdi.
Zemaneviy qırımtatar sanatınınıñ tedqiqatçısı S.Çervonnayanıñ qayd etkeni kibi, qırımtatar sanatı 1980-nci senelerniñ soñlarına qadar milliy çizgileri resmiy surette tanılmağanı halda yaşadı — «qırımtatar milletine mensüp ressamlar sergilerde, sanatşınaslıq tedqiqatlarında, matbuat maqalelerinde bir de-bir milletniñ vekilleri sıfatında degil de, ait cumhuriyet ve şeherlerniñ vekilleri sıfatında anılalar, olarnıñ milleti ise hiç bir katalogda, hiç bir maqalede bir kere bile qayd olunmağan edi».(205.240-241-nci sahifeler).
Kerçekten de, Özbek sanatşınaslığında, meselâ, Mamut Çurluğa qırımtatar halqınıñ Özbekistanda yaşap, çalışqan vekili sıfatında degil de, başta bir gobelen janrında çalışqan acayip usta sıfatında qıymet kesile edi.
Özbek sanatşınasları M.Çurlunıñ icadiy yeñişlerini hesapqa alır ekenler, onı sadece yüksek professional seviyede turğan usta sıfatında, Özbekistannıñ çoq milletli sanatınıñ vekillerinden birisi sıfatında tanıy ediler.
Hem bugün de Özbekistanda qırımtatar ustalarına münasebet olarnıñ milletinen degil, professionallıq derecesinen belgilene.
Vyaçeslav Useinov 1962 senesi Ferğana şeherinde doğdı.
1985 senesi Bobruysk (Belorusiye) ressamlıq oquv yurtunı bitirdi.
M. Çurlunıñ şegirti olğan V.Useinov, ustazı kibi, öz icadiy yolunı ameliy ressam olaraq başladı.
1986 senesi ferğanalı ressamlarnıñ Taşkentte olıp keçken sergisinde özüni faal icatçı sıfatında kösterdi.
V.Useinovnıñ resimleri figurativ harakterdedir.
Lâkin o, kerçek alemge ait nesnelerni tasvirler eken, şartlı kompozitsiyalar yarata ve bu kompozitsiyalar soñundan çeşit türlü manalarnen ve temsiliy telqinlernen tolıp taşqan işaretler sistemasına çevirile.
«Vaqıt toqtadı» (1986), «Sabiyniñ işmarı» (1993), «Beş küneş» (1996), «Sabah avası mezarcınıñ ayaqları astına töşele» (1998) kibi resimler — muellifniñ olıp keçeyatqan vaqialarğa seslenüvi, içki dünyasınıñ ifadesi hem de onın felsefiy umumiyleştirmeleridir.
%Useinovnıñ tasvirat eserlerinde üstün turğan telâşlı duyğusı halqınıñ başına tüşken facialı adaletsizlikni añlamağa ve onıñ sebeplerini qıdırmağa mecbur ete.
Useinov — bir sıra cumhuriyet ve halqara sergilerniñ iştirakçisidir.
Onıñ resimleri AOŞta, İtaliyada, Hindistanda, Rusiyede nümayış etildiler.
1994, 1997 seneleri Sankt-Peterburgda ve Taşkentte V.Useinovnıñ şahsiy sergileri olıp keçti.
Onıñ elinen yaratılğan eserler SNG memleketlerinde ve çeteldeki muzeylerde hem de hususiy kollektsiyalarda saqlanalar.
Seyran Ourtcelilniñ (1967 senesi doğdı) resimleri V.Useinovnıñ resimlerinden bütünley farq eteler.
Olarda bam-başqa hayalet, bam-başqa ruhiyet sezile.
S. Qurtcelilniñ eserleri ömür mücadelelerinden uzaq turalar, daha yaqın keçmişte yahut da bizim devirimizde yüz bergen vaqialar aks olunmaylar.
Dünya güzelligini ve uyğunlığını araştırıp tapuv, ebediy aqiqatnı idrak etüv meselesi ressam içün birinci yerde tura.
S. Qurtcemilniñ peyzaj, natürmort resimlerini manzaralıq, boyalarnıñ parlaqlığı, yanğıravuqlığı ayırıp tura.
Onıñ her bir resimi — renkler taşqını, tasviriy akkordlarnıñ uyğunlığıdır.
S. Qurtcemilniñ en yahşı eserleri cümlesine «Sevimliler içün geçekler» (1993), «Aq quş peşinde» (1994), «Balıq avı» (1994), «Sabah» (1995), «Toqunuv» (1995), «Aqşam» (1995), «Küneşli kün» (1998), «Sarı natürmort» (1999) kibi resimler kireler.
S.Qurtcemil Taşkent vilâyetiniñ Yañıyol şeherinde doğıp östi.
 1990 senesi Nizamiy adına Taşkent devlet pedagogika institutınıñ bediiy grafika fakultetini bitirdi.
O, Taşkentte ve çetelde ötkerilgen sergilerniñ daimiy iştirakçisidir ve onıñ icadı öz tedqiqatçısını bekley.
Özbekistan Ressamlar akademiyasınıñ azası Rustem Eminov (1950 senesi doğdı) 1973 senesi Nizamiy adına Taşkent devlet pedagogika institutınıñ bediiy grafika fakultetini bitirdi.
Hal-azırda Özbekistan Ressamlar akademiyasınıñ cumhuriyet ressamlıq kollecinde (sabıq P. Benkov adına cumhuriyet ressamlıq oquv yurtu) ders bere.
R.Eminovın icadiy yolu aileviy ananelernen belgilene.
Ozbekistanda nam qazanğan sanat erbabı Kâzim Eminovnıñ oğludır.
Rustem Eminov — 1990 senesi qırımtatar ressamlarınıñ Aqmescitte ötkerilgen birinci bütün ittifaq sergisiniñ iştirakçisidir.
Şimdi Bağçasaraydaki müzey-sarayda saqlanmaqta olğan «İsmail Gasprinskiyniñ portreti» Qırımnıñ en meşhur sımalarınıñ bütün bir türkümini başlay.
%Bular individual ve gruppalar türkşınas alim ve şair Bekir Çoban-zadeniñ, publitsist Asan Sabrı Ayvazovnıñ, şair Abdulla Lâtif-zadeniñ, dramaturg Ümer İpçiniñ portretlerdir.
Rustem Eminovnıñ portret eserleri sırasında zamandaşlarımızdan Eşref Şemyizadeniñ, Şamil Alâdinniñ, Musa Mamutnıñ obrazları da mevcut.
Oz küçüni peyzaj, portret janrlarında sınap baqqan R.Eminov öğüne ğayet mürekkep vazife qoya — qırımtatar halqımn accı taqdiri haqqında hikâye etmek istey.
Böylece, sürgünlik qurbanları haqqında monumental türküm doğa ki, ressam bu türküm üzerinde mına endi 10 yıldan ziyade çalışa.
«Ümüt tek Allahqa», «Vatansız adamlar», «Sürgünlik balaları» triptihlerine (1992-1999) birleştirilgen resimlerde biz bir talay insan tiplerini, tekrarlanmaz mizaclarnı köremiz.
Resimlerdeki adamlar hem konkret, hem umumiy bir obrazdalar.
Eserlerniñ kompozitsiya cehetinden qurulması, iri planda, bütün tafsilâtları ile tasvirlengen sımalar R.Eminovnıñ realistik resimge meyilliginden delâlet bereler.
1999 senesi Taşkentte R.Eminovmn şahsiy sergisi olıp keçti.
Ali-Murat Bekirov 1945 senesi Özbekistanıñ Namangan vilâyetindeki Almaz köyünde doğdı.
Koy mektebini bitirgen son Taşkentteki P.Benkov adına cumhuriyet ressamlıq oquv yurtuna oqumağa kirdi.
Oquv yurtum 1971 senesi bitirdi.
1974 senesinden Özbekistan Bediiy fondunın ustahanelerinde çalıştı.
 Аynı vaqıtta Moskvadaki matbaacılıq institutında oqudı.
Ressamnıñ «Abdullayevniñ portreti (1976), «Qartiyniñ portreti» (1974), «Bita» kibi eserleri defalarca şeher, vilâyet, cumhuriet sergilerinde nümayiş etildiler.
Іcatçının Ozbekistanda yaratqan eserleri cümlesinde «Intıluv» (1976), «Uzaqta Tân-Şân körüne» (1979), «Vardik suv anbarı» (1979), «Yoldaş», «Gavdaki otrâd», «Kolhozğa», «Şan-Şuret ordeniniñ kavaleri Ergaşev», «Çorkisar» (1982), «Çadak» (1982), «Mezar» (1981), «Leylekler» (1981), «Çust madonnası», «Örüci», «Sosialist Emek Qaramanı M.Loginov», «istrahat bağçasında», «Suv haqqında ballada» kibi resimlerni qayd etmeli.
Biraz keççe devirde ise evelki eserlerden icra olunuv harakteri ile ayırılıp turğan yanı eserler yarata: «Ay yarıq gecesi» (1985), «Gava» (1985), «Nay» (1985).
1980-nci senelerniñ ortalarında Namangan şeherinde ressamnıñ şahsiy sergisi olıp keçti.
Bundan ğayrı ressam Moskvada ötkerilgen «Dizayn ve plakat» sergisinde de iştirak etti ve anda onın bir qaç eseri nümayiş etildi.
Ressamnın Özbekistandaki icadiy devirini «Komendant uzurında», «1944 senesi, mayıs 18», «Şarq sabası» kibi eserler yekünleyler.
1992 senesi Qırımğa koçüp kelgen A.Bekirov mındaki icadiy ceryanğa sıqı qatıla ve «Oaval», «Ay-Petri dağı», «Keçmişteki Mishor», «Novıy svet», «Bağçasaray soqaçığı», «Uyanuv» kibi resimlerni yarata.
A.Bekirov Qırım ressamlarınıñ sergilerinde, cümleden Qırımtatar ressamları assotsiatsiyası teşkilâtlandırğan sergilerde faal iştirak ete.
Ressamlıqtan ğayrı, ağaç üstünde oyuvnen, inter'er ve ekster'erni bezetüvnen oğraşa.
Hal-azırda Aqmescitte yaşay.
Ukraina Ressamlar birliğinin azası, Özbekistan cumhurietinde nam qazanğan medeniyet hadimidir.
XX asımın sonu tasviriy janrlar ve aqımlarnın çeşitliliginen, endi klassikağa çevirilgen yönelişlerniñ, meselâ, simvolizm, ekspressionizm, sürrealizmniñ ğayrıdan doğmasınen qayd oluna.
Nice-nice yıllar zarfında sosialistik realizm tırşavlarınen sınırlanğan ressamlar, nihaet, serbestlik elde etip, öz fikir ve duyğularını açıq-açıqtan ifade etmek imkânına malik oldılar.
İcatçılar yanı bediiy vastalar ve usullarnı araştırıp başlağanları sayesinde, evelden yasaq olunğan ve seyirci közünden çetke alınğan eserlerni keniş tedqiq etmek ihtiyacı doğdı.
Kerçek barlıqtan alıp-berecegi olmağan obrazlar kimersi ressamlarğa kendi fikirlerini ifade etmek içün qudretli şiltem berdi ve olarnıñ icadiy yüzüni belgilediler.
Diğer ressamlar ise samimiy, yalansız realizm usulına sadıq qaldılar.
Qarı-qoca Mustafa Aliyev ve Guzal Alimatova şimdi de Ozbekistanda yaşay ve çalışalar.
Monumental-manzaralı sanat sahasında çalışqan Mustafa Aliyev 1956 senesi Rusiyenin Perm vilâyetindeki Krasnaya Vişera rayonının Gej köyünde doğdı.
Onıñ ana-babası 1944 senesi, işte, anda sürgün etilgen ediler.
M.Aliyev 1982 senesi A.Kosteyev adına Çimkent ressamlıq oquv yurtunın dizayn bölügini, 1988 senesi ise A.
Ostrovskiy adına Taşkent teatrressamlıq institutının monumental-manzaralı sanat bölügini bitirdi.
1989 senesinden 1991 senesine qadar Taşkentteki heykelcilik ve monumental sanat kombinatında çalıştı.
Biz onın Taşkent şeherindeki çeşit binalarnı monumental bezetüv boyunca işlerini bilemiz (Koy hocalığı institutındaki, Akuşerlik ve ginekologiya institutındaki, Çkalov adına aviatsiya zavodının memuriy binasındaki ve Medeniyet sarayındaki monumental süslemeler, enkakustika).
1995 senesinden berli P.Benkov adına Taşkent ressamlıq oquv yurtunın ressamlıq ve dizayn bölügine mudirlik yapa, ders bere.
Peyzaj, natürmort, portret, avangard janrlarında çalışaraq, çeşit sergilerde iştirak etti, anda onın «Aqtaş» (2000), «Navrez» (2000), «Ûırmızı damlar» (2000), «Dağ peyzajı» (2000), «Alma bağçası qışta» (2000) ve diğer eserleri qayd etildiler.
Ressam Guzal Alimatova 1966 senesi Taşkentte doğdı.
1984 senesi Taşkentteki cumhuriyet ihtisaslaştırılan muzıka-ressamlıq mektep-internatını.
 1990 senesi A.N. Ostrovskiy adına Taşkent teatr-ressamlıq institutının tezya ressamlığı bölügini bitirdi.
Aspiranturada oqumaq içün tevsiye etildi.
1990 senesinden 1993 senesine qadar Cumhuriyet ihtisaslaştırılan muzıka-ressamlıq mektep-internatında resim ve kompozitsiya boyunca oca olıp çalıştı.
1993 senesinden itibaren Özbekistan devlet teleradiokompaniyasında sanalaştırıcı ressam olıp çalışa.
2001 senesi Ressamlar icadiy birleşmesinin azası oldı.
1987 senesinden berli bütünittifaq ve cumhuriyet sergilerinde iştirak ete.
Onıñ resimleri esasen peyzaj, natürmort ve portret janrlarında yapılğan olıp, bir çoq eserleri hususiy kollektsiyalarda hem de Özbekistan Prezidenti Apparatınıñ kollektsiyasında buluna («Yasimenler», 2000; «Nargüzler», 2001; «Sabah», 2001; «Çua çeçekleri», 2000; «Bulutlar», 2001; «Qırım.Azav denizi», 2001; «Bağçasaray.Oaytuv», 1990).
Osman Çubarov — qırımtatar tasviriy sanatının realistik yönelişinde çalışqan eh qart vekillerden biridir.
Onıñ taqdiri pek zor ve facialı oldı.
%1923 senesi Gurzufta doğdı.
30-ncı senelerde «kulak» dep tanıla ve Tambov vilâyetine sürgün etile.
%Andan onın qorantası Groznıy şeerine (Çeçen-Inguş ASSR) koçe.
II Cihan cenkinde iştirak etken O.Çubarov 1943 senesi ağır yaralandı.
1955 senesi Çubarov Rostov ressamlıq oquv yurtum, 1963 senesi ise i.Repin adına Leningrad ressamlıq ve mimarcılıq institutını bitirdi, anda E.Moiseyenkonıñ ustahanesinde tahsil aldı.
1957 senesinden SSSR Ressamlar birliğinin azası olğan, Çeçen-inguş ASSRde nam qazanğan sanat erbabı unvanınen taqdirlengen, bir sıra cumhuriyet ve bütünittifaq sergilerinde iştirak etken O.
Çubarov bütün vaqıt realizmniñ klassik an'anelerine sadıq olıp keldi.
Ressamnıñ anlı icadiy ömüri Çeçenistanda keçti, işte, icadı da şu diyarnen bağlı oldı.
Çubarov çeçen qadınlarına bağışlap portretler türkümini yarattı.
Onıñ qaramanları — adiy, tıştan hiç bir şeynen ayırılıp turmağan adamlardır, lâkin ressam olarniñ içki dülberligini ve değerliğini kostere bildi.
Dağlı ülkeniñ tabiatını öz peyzajlarında terennüm etti.
Çubarov esasen ressamlıq janrında çalışsa da, sanayi grafikası, ofort kibi janrlarnı da diqqattan çette qaldırmadı.
Ressamnıñ bir sıra deniz peyzajları, «Babamnıñ portreti» kibi eserleri tuvğan Qırımğa bağışlanğanlar.
Ustanın Vatanğa avdeti ğayet facialı oldı.
Çeçenistanda başlanğan cenk onın yaşayışını, icadını berbat etti.
Böylece, ressam Çeçenistandan köçmege, öz eserlerinin ekseri qısımını bıraqıp ketmege mecbur oldı.
O. Çubarov 1997 senesinden berli Oırımda yaşay.
Şevket Seydametovnıñ (1954 senesi doğdı) icadı qırımtatar tasviriy sanatında biraz ayrıca tura.
Ş. Seydametov — özüni tolusınen sahna bezetüv sanatına bağışlağan yekâne qırımtatar ressamıdır.
Professional qırımtatar teatrinin tarihi 100 yılm teşkil ete.
Qırımğa qaytıp kelgen bir sıra yazıcılar, aktörlar, çalğıcılar Aqmescitte qırımtatar müzikali drama teatrini tiklemek içün çoq küç sarf ettiler.
Işte, 1990 senesi teatr açıldı.
Ş. Seydametov ise 1993 senesinden berli şu teatrniñ baş ressamı olıp çalışa.
Bundan evel o Duşanbe şeherindeki Alimov adına cumhuriyet ressamlıq oquv yurtunda tahsil aldı.
 Soñra çoq yıllar devamında Leninabad şeherindeki Bediiy fondda çalıştı, anda sanatıñ deyerlik bütün sahalarında meharet arttırdı.
Seydametov monumental süslev işlerinen oğraştı, şımarış boyunca portretler yaptı, gobelenler, makrameler toqudı, vilâyet, cumhuriyet sergilerinde iştirak etti (peyzaj resimleri, zamandaşlarnıñ portretleri).
1992 senesi Qırımğa köçüp kelip, öz icadını yanı açılğan teatrnen bağladı.
Teessüf ki, keçmişte teatr temaşaları nasıl bezetilgenini kösterici misaller yahut numüneler elimizde yoqtır, lâkin bu sahada U.Bodaninskiy, A.Ustayev ve S.Osmanov kibi ressamlar çalışqanından delâlet berici vesiqalar mevcut.
Işte, Ş.Seydametovğa öz işinde Avropanın sahna bezetüvdeki qazançlarına, an'aneviy qırımtatar medeniyetine ve professional ressam sıfatındaki kendi sezgilerine bazanmaq kerek ola.
Teatrnin repertuarı ğayet keniştir.
Mında halq efsaneleri, tarihiy eserler, cihan klassik edebiyatı, bala masalları esasında temaşalar, halq maişetinden piyesalar oynala.
Olarnıñ her birine ayrıca yanaşmaq, tek şu temaşağa kelişikli çezimni tapmaq kerek.
Ve umumen alğanda mına şu yanaşuvlar Seydametovnıñ icadiy ıntıluvlarını, onın qanaat esasını teşkil eteler.
Ressam sahna bezetüvnin kolemli-alanlı usulından faydalanaraq, sahnanıñ art qısımında deyerlik resim yapmay.
Aktörlar resim fonunın tesirine qapılmaylar ve, böylece, üç ölçüli sahna meydanında oynamaq imkânına malik olalar.
Meselâ, «Bağçasaray çeşmesi» spektaklinde (1999) dekoratsiyanı ince işlengen çilterler ve taslaq tarzında yapılğan çeşme teşkil eteler.
Konstruktsiyalar tez dağıtıla, qolaylıqnen deniştirile ve artistlerge keder etmeyler.
Şekiller şartlı tarzda kösterilgenine baqmadan, seyirciler Hansaray muhitini, saraynın harakterli siluetleri ve tafsillerini bir kereden tanıylar.
«Mishor qızı» spektaklinde (2000) tavandan sarqıp turğan mavı-beyaz örtü (deniz ve dalğalar temsili) fonunda yerleştirilgen eki büyük gügüm seyircini guya deniz yalısına, Arzı qız alıp qaçılğan meşhur çeşme yanına keçire.
Adeti üzre, boş sahna (anda tek bir qaç dane iri butaforiya şeyleri buluna) tem-tegiz, bir tüslü ya da körüner-körünmez art perde (meselâ, «Mamlük Beybars» spektaklindeki mısır freskaları) fonunda oynalğan ifadeli mizansenalar içün keniş imkânlar aça.
Seydametov tasviriy cehetten mevhum, lâkin obraz cehetinden işançlı muhit yaratmağa bile.
Deyik, «Mamlük Beybars» spektaklinde sahna muhiti muhteşem-monumental ruhta olsa, «Mishor qızı» temaşasında nefasetli-koterinki, balalar içün temaşalarda ise letafetli-tılsımlı ruhta ola.
Şubhesiz, bugünde-bugün qırımtatar sahna bezetüv sanatı haqqında aytmağa daha erte.
 Аmma Ş.Seydametovnıñ icadı — böyle soy sanat özünin ilk emin adımlarını atayatqanının bivasta numünesidir.
«Ressamlıq» bölügini endi rahmetli olğan ve icadiy asabalığı pek çoq resimlerden ibaret olğan ressamnıñ adınen yekünleymiz.
Bu adam — Kâzim Cepparovdır (1947-1998).
K.Cepparov ana-babası Qırımdan sürgün etildigi Voljsk şeherinde doğdı.
 Balalıq ve ösmürlik çağı Suhumi şeherinde keçti, anda ressamlıq oquv yurtunı bitirdi ve ressamlıq ustahanelerinde çalıştı.
1990 senesi Ressamlar birliğine aza olaraq qabul olundı.
K. Cepparovnıñ resimleri süjet, bediiy usul cehetinden çoq çeşitliler, lâkin mevzu ve üslübiyet boyunca umumiyleştirilgende olar bütün bir türkümlerni teşkil ete ve ressam icadının esas yönelişlerini köstereler.
Onıñ «Tilenci», «Muhacirler», «Zona» kibi keskin sosial resimlerinde «küçük adam» mevzusı yahğıray.
Adamlarnıñ ğayrıtabiiy biçimde tasvirlenmesi ise muellifnin adiy adamlar içün yüreği yanğanını bildire.
Ressam accı barlıqnı yumor ve kinayenen yımşataraq, şu «küçük adamlar»nı merhametli, efsaneviy qaramanlarğa çevire («Azbar sipirici», «Ammal»).
Cepparov temiz ressamlıq vazifelerini «Balıqlar», «Tarih sarmalı», «Mavi çeçek», «Yeşil ada», «Horaz» kibi abstrakt-manzaralı kompozitsiyalar vastasınen çeze.
Mezkûr resimler de gür renkli impressionistik tarzda, de sert, torsluqlı konstruktivizm an aneleri esasında icra olunğanlar.
K. Cepparovnıh icadında hem real, tanış peyzajlar («Ayüvdağ»), hem Pirosmani ve Şagal ruhunda yapılğan uydurma, ideallaştırılğan levhalar («Alim», «Beklev», «Qırmızı kiygen qadın») rastkelineler.
K. Cepparovnıñ özü qayd etkeni kibi, «bu resimler adamlarğa quvanç ve zevq bağışlamaq kerekler».
K.Cepparovnıñ eserleri Sankt-Peterburgda, Qırımda, Yunanistanda ötkerilgen sergilerde defalarca nümayiş etildi.
Olarnı AQŞ, Şvetsiya, Yunanistan, İsrail, Frantsiyadaki kollektsionerler satın aldılar.

2.3.2.Grafika

Grafika bütün zamanlarda, hususan içtimaiy-siyasiy münasebetler kerginleşken ve içtimaiy buhranlar yüz bergen devirlerde ayrıca talap olunğan sanat janrı olıp keldi.
Bundan evelki bölükte icatlarını aydınlattığımız deyerlik bütün yetekçi qırımtatar ressamları mezkûr janrğa o ya da bu derecede müracaat eteler, sergilerde özlerinin grafika eserlerini de seyirci hükümine çıqaralar.
İşbu bölükte biz grafikanı yetekçi tasviriy janr, dep sayğan ve kendisinin icadiy ferdini belgilegen ressamlar haqqında hikâye etecekmiz.
Bediiy çezimlerde, icracılıq seviyesinde mevcut olğan çeşitlilikni ise grafikağa çeşit türlü ustalar müracaat etkeninen ve olarnın professional cehetten azırlığı da çeşit türlü olğanınen anlatmaq mümkün.
Zemaneviy qırımtatar grafikasında «bir taraftan, hem açıq-açıqtan terğibiy çezimler, hem bidad stilizafsiyalar, diğer taraftan — halqnıñ faciasını, milliy hareketnin insanperver ideallarını açıp kösterüvge nisbeten ğayet ince, ğayet nefasetli, teren yanaşuvlar rastkeline».(205.268-nci sahife).
Lâkin, hepisi bir, qırımtatar grafikasınıñ en yahşi numüneleri siyasiylikten iraq olıp, olar «ahlâq ve medeniyetnin «yüksek», «ebediy» değerliklerine bağışlanğanlar.(205.268nci sahife).
Grafika sahasında çalışqan yetekçi ustalar sırasına Ramiz Netovkin kire.
O, 1960 senesi Taşkent vilâyetiniñ Almazar qasabasında doğdı,
 1975 senesi Vatanğa qaytıp olğan siyrek-sepelek qırımtatar qorantaları arasında Netovkinlernin ailesi de bar edi.
O yıllarda Qırımda qırımtatarlarğa münasebet, yımşaqça etip aytqanda, pek de yahşi değil edi.
Ne ise de Ramiz Aqmescitteki N.Samokiş adına ressamlıq oquv yurtuna kirmege muvaffaq ola ve onı 1980 senesi bitire.
Şu yıldan başlap cumhuriyette ve çetelde ötkerilgen sergilerde iştirak ete, 1989 senesi ise Ukraina Ressamlar birliğine aza olıp kire.
Sonki 15 yıl içinde Qırımnıñ çeşit şeherlerinde hem de Estoniya, Poloniya, Türkiye kibi memleketlerde R.Netovkinnin 10-dan ziyade şahsiy sergisi olıp keçti.
2000 senesi cumhuriyet qırımtatar sanatı muzeyinde ressamnıh 40 yıllığına bağışlanğan şahsiy sergisi ötkerildi.
R.Netovkinniñ grafikasında yetekçi mevzum Qırım mevzusı teşkil ete.
Ressam özünin eh sevgen şeheri Bağçasaraynı, bu şeherniñ silingen taş basamaqlı tar soqaçıqlarını, virane alına kelgen çeşmelerini, biri-birinin damına tırınaşqan campi evçiklerini, camilerinin süyrü uçlu minarelerini, yantayğan ağaç balkonlarını ayrıca zevq ile tasvirley.
O, çoqtan-çoq bukletlerde tasvirlenip, endi her keşke belli olğan Bağçasaray abidelerini ve diqqatqa lâyıq yerlerini kör-körane aks ettirmeğe istemey, aksine, bizni taş yılnamelerinde qadim zamanlarnın aks-sedaları saqlanıp qalğan eski şeherge alıp kete.
O şeherniñ soqaçıqlarında adam körünmey, sükünet hüküm süre, o şeher şimdi uyquda olıp, ana-mına uyanacaq güzel melekniñ qasrını andıra.
Ressam «Küneşli Bağçasaray» (1988), «Hansaray» (1990), «Taraqtaş köyündeki cami» (1990), «Kokköz», (1990), «Cuma cami» (1996), «Kemer» (1997) kibi resimlerni qalem ve çin merekebinen, özü içün eh kelişikli üslüpte yapqan.
Ressamnıñ eli qalemni yılıştırır eken, sanki dersin, zarif sızılardan qara-beyaz renkli ince işlemeler toquy, şarq evleri, mahalleleri, şeherlerinin obrazlarını şekillendire.
Ressam özünin monohromlı grafikasına kimerde bir nazik akvarel ve pastel boyaları qatıp, bu resimlerge aleihusus yımşaqlıq ve cilve bağışlay.
Netovkinniñ mimarcılıq peyzajları — abideler ve binalarmn ancaq tasviri değil de, aynı vaqıtta halq tarihiniñ, halq medeniyetiniñ şaatlıqlarıdır.
Olar tabiiy muhitke uyğun bir tarzda bulunalar, ressam ise, öz nevbetinde, bu tabiiy muhitni büyük tantimlik ve sevgi ile aks ettire.
Netovkinniñ grafika eserleri de monumental muhteşem, de kamerli mahrem, de meşhum susqun, de debdebeli ve quvançlı olalar, çünki olarda ressamnıñ özü, onın haleti, ruhiyeti aks oluna.
Netovkinnin mimarcılıq kompozitsiyaları o derece ifadeli ki, resimlerde insan oğlu insan olmağanııñ hatta abaylamaysınю
 Аksine, resimde adamlar da tasvirlengendir, şunın içün olardan böyle cıllılıq kele, dep belleysin.
Ramiz Netovkinniñ grafika tabaqlarından çoqusı hallarda seriyalar, türkümler asıl ola.
 meselâ: «Leningrad» (1981), «Orta Asiya» (1984-1988), «Moskva» (1985-1986), «Qazan» (1988).
Tuvğan Qırımğa «Uzaqlaşhayatqan Qırım» (90-ncı seneler) adlı grafik eserler türkümi bağaşlanıp, oha «Bağçasaray», «Aluşta» kibi albomlar kirdiler.
«Kostamonu» (1998) albomı ise Türkiyeniñ orta asırlarğa ait mimarcılığına bağışlanğandır.
R.Netovkinniñ icadiy faaliyetinde kitap grafikası ayrıca yer tuta.
Bugünde-bugün Qırımnıñ tarihi ve medeniyeti boyunca kitaplarğa olğan meraq pek büyüktir, hem böyle kitaplarnı «Vozrojdeniye» Halqara fondu Qırım regional bölüginin maddiy yardımı ile neşir etmek imkânları açıldı.
 Іşte, Netovkin bir sıra kitaplarnı bezetti ki, olarnin arasında hem bediiy, hem publitsistik edebiyat mevcut.
Onıñ soñki işleri cümlesinde V.B. Savenkovnıñ «Aqşam şiirleri» (1990) ve E.Qudusovnıñ «Qırımtatar milletiniñ şekillenüv tarihi» (1996) kitaplarını anmaq mümkün.
Bundan ğayrı, R.Netovkinnin grafika janrında yapılğan peyzaj resimleri ayrı albom olaraq dere olunıp, mezkûr neşir ustanın tekrarlanmaz istidatını açıq-aydın nümayiş ete.
Enver İzzetov 1955 senesi Ferğana şeherinde doğdı.
şeherdeki sanat oquv yurtunıñ ressamlıq bölügini bitirdi.
Qırımda 1992 senesinden berli yaşağan ressam bütün küçüni icadiy ve teşkiliy işlerge sarf ete (Enver izzetov — Qırımtatar ressamları assotsiatsiyasınıñ reisidir).
Özbekistanda ekende E.İzzetov bediiy multiplikatsiya sahasında çalıştı.
Mütehassıslar «Özbekfilm» kinostudiyasında çıqarılğan «Yabancı» (1987), «Tahir ve Zohre» (1989), «Kontsert» (1990) kibi multiplikatsion filmlemin ressamı Enver İzzetov olğanını yahşi bileler.
Özüne has kinematografiya üslübi, «kadr»nın ifadeli cazibesi İzzetovnıri tezya grafikasına da tesir etmey qalmadılar.
Onıñ eserleri — sızma resimleri, akvarelleri, renkli gravyüraları abul-qubul közden keçirüvge qararlaştırılmağan.
Müellif, simvolizm, ekspressionizmninıñ bediiy usularından faydalanaraq, seyircini ilk daqqalarda şaşırtqan kibi ola, lâkin resimlerge diqqatlıca köz taşlar ekensin, tasvirlengen şeylernin manasını anlap başlaysm.
İzzetovnın grafika eserlerinin süjetlerini real ömür levhaları değil de, bu ömürnin subyektiv, allegorik idrak etilüvi teşkil eteler.
Klassik nazmiyetnin sevdası olğan E.İzzetov R.M. Rilkenin (1981) ve Р.P. Pazolininin (1983) şiirlerine resimler yaptı.
Ted Hyüznıh şiiriyetine ise ressam özüniii «Basamaqlar» adını alğan bütün bir türkümini bağışladı.
Umumen, T.Hyüznıh icadı E.Izzetovm telâşlandırğan meselelerge aenkdaş olıp çıqtı.
Meselâ, Hyüznıh şiirlerindeki ömürlik serseriylikke hüküm etilgen seyyah obrazında öz tuvğan toprağından ayırılğan halqnın umumiyleştirilgen obrazını tanımaq küç değil.
Böyle serseriylik haletini ressam söznin tam manasında kostere: ğarip personajmn ayagları avada sarqıp tura, onın durğunsız vaziyetini ana-mına yıqılacaq kopçek qayd ete.
Resimde tasvirlengen qaraman (halq dep anlamalı) «vatan» anlamına kirgen bütün şeylerni kendi sırtına yüklep alıp kete: balaban qaburçaq içinde harakterli tüz damları olğan şarq şeheri kösterilgen.
«Basamaqlar» türkümine kirgen diğer bir resim de ğayet temsiliydir.
Bu resimnin qaramanı — qırmızı kiygen er kişi qolunda qurbanlıq çalınacaq qara horazm tutıp tura.
Erkek üzerinde tasvirlengen evlernifi damları, balasını sallağan qadın — ömürdir, aşağıda tasvirlengen adhesapsız qozaqlar ve olarnın içindeki cefakârlarnın ruhları ise — ölümdir.
Esernih baş mevzusı — günahlardan arınmaq, ömürni devam ettire bilmek içün qurban çalmaq zarurlığıdır.
E.izzetov tezya grafikasından ğayrı, mecmua ve kitap grafikası sahasında da çalışa.
Ozbekistanda ekende onın işleri «Zvezda Vostoka» mecmuasında sıq-sıq basılıp tura edi.
Oırımda ise E.izzetovnın resimleri bir çoq deviriy neşirlernin, bilhassa «Oasevet» mecmuasının bediiy obrazını belgileyler.
E.izzetov cumhuriyet ve halqara sergilernin iştirakçisidir, onın eserleri Brnoda olıp keçken grafika biyennalesinde nümayiş etildi.
Zarema Trasinova 1939 senesi Aqmescitte doğdı.
Beş yaşlı bala ekende öz halqınen beraber sürgün olunğan Zarema hiç bir şeyge baqmadan yüksek tahsil aldı.
 О, P.Benkov adına cumhuriyet ressamlıq oquv yurtunın kitap grafikası bölügini ve A.N. Ostrovskiy adına Taşkent devlet teatr-ressamlıq institutını bitirdi.
%SSSR Ressamlar birliğine 1976 senesinden aza ola.
 Zarema Trasinova Ozbekistanda en büyük neşriyat sayılğan GGulam adına kitap neşriyatında çoq yıllar devamında çalışıp, 200-ge yaqın kitap bezetti.
Bu kitaplarnın 20-den ziyadesi halqara, cumhuriyet ve cumhuriyetlerara konkurslarda fahriy diplomlarnen taqdirlendi.
Z. Trasinovanın bezetken kitapları arasında hususan «Çınlar ve maneler», Özbek edebiyatının klassigi Muqimiynin şiirler cıyıntığını, qırımtatar şiiriyetinin klassigi Aşıq Umernin şiirler kitabını, «Tapmacalar», «Qırımtatarlarnıh efsaneleri ve masalları», «Ahmet ahay lâtifeleri» kibi kitaplarnı anmalı.
Ressam sonki eki kitapnı bezetir eken, özüni qırımtatarlarnıh tarihi ve medeniyetini yahşi bilgen adam sıfatında kosterdi.
Z. Trasinova 1994 senesi Qırımğa köçüp kelgen son da icatnen faal oğraşa, qırımtatar tilinde çıqqan kitaplar, dersliklerni bezete.
Sonki bir qaç yıl içinde o mına böyle kitaplarnı bezetti: «Bu nasıl olğan edi» (SSSRde milliy repressiyalar.1919-1952 seneleri.) üç tom, (1993); M.Sergeyev.«Grünvald haçı» (1995); B.Mambet «Qoz efsanesi» (1995); A.Puşkin, «Quranğa taqlid» (1997).
2000 senesi Aqmescitte orta asırlarğa ait qırımtatar şiiriyetinin «Gülşen hayalları» adlı antologiyası neşir etildi.
Bu kitapnın özgünligini çoqusı cehetten Zarema Trasinovanın yapqan illüstratsiyaları belgilediler.
Ressam öyle tasviriy muhitni yarata bilgen ki, bu muhitte ayan şekilge kirgen nazm sözlerinin nağmesi oquyıcı ve seyircini meftün etici Şarq alemine daldıra.
Z.Trasinovanın grafikası janr, tehnika, icracılıq usulı (akvarel, monotipiya, qarışıq tehnika) boyunca ğayet çeşitlidir.
Onın tezya grafikası ressammn istidatını bir daha isbatlay.
Trasinova «I.Gasprinskiynin portreti», «Namaz» (1990), «Gurzuf hatırası» (1991) kibi eserlerde, bir taraftan, adamlar ve şeylernin real tasvirini bere, yani konkret ola, diğer taraftan, allegoriyalar ve halq rivayetlerine kendi münasebetini bildirerek, romantizmge dala.
%Trasinova qırımtatar halqının tarihi ve medeniyetini pek yahşı bilgen insandır.
Ressam bir de-bir kitapnı bezetkende ya da grafika tabaqları üzerinde çalışqanda halq kiyimlerini, turmuş eşyalarını, örneklernin simvolikasını tafsilâtlı surette ögrene.
İşte, olıp keçken sergiler, onın eli astından çıqqan kitaplar, seyircilernin alğışları Z.Trasinovanı qırımtatar sanatının klassikleri sırasına qoyalar.
Ressam Alim Useinov (1941 senesi doğdı) haqqında bundan evelki bölükte hikâye etken edik.
Lâkin Useinovnın icadının daha bir cehetini grafika janrı teşkil ete.
A. Useinovnın akvarel resimleri az sözli ve zarif yapon gravyüralarına oşap keteler.
Olar bir baqıştan, sade ve mahfiyetliler, lâkin diqqatlıca baqsan — teren manalı, cazibeli ekenini anlaysın.
Useinov azğana bediiy usulnen: bir qaç sızıq ve olduqça az renknen hem suvuq qışnın ayazını, hem yağmurlı künnin rutubetini, hem bahar tereklerinin çeçeklenüvini kostere.
Onın adiy süjetleri artında ressamnın etraf muhitke aybetli münasebeti duyula, иunda her şey mühim, qıymetlidir, çünki bütün bu şeyler — seyyaremizdir («Yıl mevsimleri», «Qış peyzajı» türkümleri, 1998-2000).
2000 senesi Aqmescitteki bediiy muzeyde olıp keçken Oırım akvarelleri biyennalesinde A.Useinov konkursnın baş mükâfatını qazandı.
Z.Trasinovanm qızı Leylâ Trasinova istidatlı grafik, dizayncı olaraq bellidir.
O, 1964 senesi Taşkentte doğdı.
 Başta P.Benkov adına cumhuriyet ressamlıq oquv yurtunda tahsil aldı, sonra V.Muhina adına Leningrad ressamlıq-sanayı oquv yurtunın sanayi grafikası bölügini bitirdi (1982-1987).
işte, o vaqıttan berli Sankt-Peterburgda yaşay ve çalışa.
L. Trasinovanın esas eserleri cümlesine «44 senesi» türkümi (1990), dört grafik tabaqtan ibaret «Şeher ve quşlar» türkümi (1990), «Avtoportret» (1990), «Mavi urba kiygen men ve patlaqçanaqlar»» avtoportreti, «Şeherli portreti», «Oırımtatarlarnın tipleri» adlı grafika tabaqları türkümi (1991), «Men qafesteki bir quşım» türkümi (1991), «Bu nasıl olğan edi (SSSRde milliy repressiyalar.1919-1952 seneleri)» kitabının Zarema Trasinovanen birlikte yapılğan maketi kireler.
Anasının etnografik cehetten tam, realistik grafikasından farqlı olaraq, Leylânın grafika eserlerinde uydurma ve rüyalar tekmil qarışıp ketkenler.
Bir baqıştan tonuq, veciz olıp körüngen resimler asılında hareketli, mundericeliler ve olar muellifnin tesirçen, ihtiraslı şahs olğanını köstereler.
%Keçmiş tarihiy mevzular, qırimtatar halqınıñ öz Vatanına qaytuvınen bağlı problemalar aynı zamanda em grafiklerni, em de boyalı resimnen oğraşqan ressamlarnı da bir çeşit raatsızlaylar.
Yaya Temirqayayev 1935 senesi Qırımda doğdı, 1944 senesi bütün halqnen beraber sürgün olundı.
1966 senesi P.Benkov adına Taşkent ressamla oquv yurtunı.
 1972 senesi ise A.N. Ostrovskiy adına teatr-ressamlıq institutını bitirdi.
1979 senesi SSSR Ressamlar birliğine qabul olunğan sofi
Ressamnı hususan 70-80nci senelerde mot olğan plakat janrı tanıttı («Sionizm — bugünnin faşizmidir», «Diqqat!Atılmasın!», «Livandan elinizni çekiniz!»).
Ya.Temirqayayevnin siyasiy hem de reklam plakatları bütünittifaq ve halqara sergilerde defalarca nümayiş etildiler (Moskva, 1982-1983).
Temirqayayev icadının mühim bir qısımını Qırım mevzusına bağışlanğan resimler teşkil eteler, Söz kelimi, ressam özü içün aziz olğan bu mevzum hem grafika janrında, hem ressamlıq janrında aydınlata.
Sürgünliknin ne ekenini ta balalıq çağında bilgen Temirqayayev aqılında qalğan, şahsen özü şaat olğan vaqialamı tantiminen tasvirley.
Ressam mühim tafsilâtlarnı qaçıracağından saqınıp, olarnı birer-birer qayd ete.
İşte, onın eserlerinin tafsilâtlı, taarifleyici mizacı da şundan kelip çıqalar.
Qırım tabiatı, Qırım tarihi, Qırımda yaşağan adamlar haqqında «Ay-Petri» (1990), «Qarılğaç yüvası» (1990), «Mayıs 18 sabası» (1991), «Yoldaki ölüm» (1993), «Bir avuç tuvğan topraq» (1994) kibi resimler, medeniyet erbapları içün ekslibrisler seriyası hikâye eteler.
Umumen, onın kotergen mevzularının özü ressamının icadına diqqat etmek içün esas ola bileler.
Amet Seit-Ametov 1935 senesi Yaltada doğdı.
Bütün semetdeşleri kibi, Qırımdan sürgün olundı.
Bediiy tahsilni Özbekistanda aldı, anda 1964 senesi P.Benkov adına cumhuriyet ressamlıq oquv yurtum ve 1972 senesi A.N. Ostrovskiy adına teatr-ressamlıq institutını bitirdi.
Seit-Ametov dizayncı sıfatında mevzuiy ve yübiley sergilerini bezetti, plakatçı sıfatında cumhuriyet ve halqara sergilerde iştirak etti (AQŞ, Şvetsiya, Rusiye, Özbekistan).
80-nci senelernin sonlarında Oırımğa köçüp kelgen sofi tezya grafikası sahasında pek çoq çalışaraq, esasen akvarel resimleri yapa.
Ressam sıq-sıq seferlerge çıqa, tuvğan topraqnıh özü içün hep yahı-yam köşelerini aça.
Ruhiyet cehetinden çeşit-çeşit olğan akvarelleri (kamer, epik, monumental resimler) — Qırımnıh büyük sevgi ile tasvirlengen manzaralarıdır («Çufut-Oale», «Ceneviz qalesi», «Ayvasıl», 90-ncı seneler).
A. Seit-Ametovmh saf, aydın natürmortları da çevredeki ömürge sevgi ile aşlanğanlar.
Ya.Temirqayayev, A.Seit-Ametovnm nesiline Remzi Aliyev ve Şevket Dervişev kibi ressamlar da mensüpler.
Remzi Aliyev (1939 senesi doğdı) — P.Benkov adına cumhuriyet ressamla oquv yurtunın ve A.N. Ostrovskiy adına devlet teatr-ressamlıq institutının mezunıdır (1966-1970).
Hal-azırda o, Aqmescit rayonının Mazanka köyünde yaşay ve çalışa.
R. Aliyev eh evelâ plakatçı sıfatında bellidir.
Onın eserleri qırımtatarlarğa — II Cihan cenkinin qaramanlarına, qırımtatar medeniyetinin erbaplarına bağışlanğan olıp, böyle eserlerden onın «Amethan Sultan» (1989), «Alime Abdennanova» (1990) kibi plakatlarını anmaq kerek.
Grafik ressam Şevket Dervişev (1935-2000) de tahsilni P.Benkov adına cumhuriyet ressamlıq oquv yurtunda aldı (1955-1960).
1990 senesi Cankoy rayonının Zareçnoye koyune köçüp keldi ve anda pedagogik hem de icadiy faaliyetnen oğraşıp başladı, cumhuriyet sergilerinde iştirak etti.
1980-nci senelerde grafikanen faal meşğül olğan Ş.Dervişev (1980 senesi Moskvada ötkerilgen Olimpiya oyunları içün plakat, 1980; Olimpiadanın embleması, 1980) 1990-ncı senelerde esasen akvarelnen oğraştı («Oara haber», 1984; «Uçucılar ölmeyler» (Amethan Sultanğa bağışlana), 1995; «Dostumnıh portreti», 1996).
A. Seit-Ametovnın balaları — Abdül ve Elmira da baba izinden kettiler.
Abdül Seit-Ametovnı zemaneviy qırımtatar sanatında hiç de körülmegen kalligrafik abstraktsionizm yönelişi celp etti.
Dizayncı ve grafik A.SeitAmetov P.Benkov adına cumhuriyet ressamlıq oquv yurtunda tahsil alğan son Harkov bediiy-sanayı institutını bitirdi (1994).
Hattatlıq sanatını Abdül mustaqil menimsedi.
Qırımtatarlarnın an'aneviy sanatını öğrenir eken, bu esnada hattatlıq yetekçi yer tutqanını anladı.
Böylece, yaş grafik hattatlıq sanatını canlandırmağa tutundı.
O kendi eserlerinde arap hariflerinih örmelerini klassik qırımtatar örneklerinen biriktirerek, tekrarlanmaz kompozitsiyalar yarata ki, olar seyircini tek öz dülberligi ve manzaralılığınen meftün etip qalmadan, halqnın tarihi, an'aneleri haqqında tüşüncelerge dalmağa da mecbur eteler.
Böyleleri sırasında «Kalligrafik abstraktsiya: «A harifi sahrada» (1994), «Kalligrafik abstraktsiya (adsız)» (1994), dört tabaqtan ibaret ornamental kompozitsiyalar türkümi (1995), arap harifleri mevzusında eki tabaqtan ibaret abstrakt kompozitsiyalar (1996), «Quran sureleri» adlı kalligrafik kompozitsiyalar (1997), «Allahınıñ 99 adından birisi» (1997) kireler.
Seit-Ametov özünin grafika kompozitsiyalarını çin merekebi, guaşnen icra eterek, aynı vaqıtta suvlama ve süslemelerden faydalana.
Abdül grafikadan ğayrı, ananeviy qırımtatar çölmekçiligini de ögrene ve özü de çamurdan şeyler yasay.
Lâkin bu aqta laqırdı «Manzaralı-ameliy sanat» bölüginde olacaq.
Elmira Seit-Ametova 1973 senesi Taşkentte doğdı.
 şimdi Oırımda yaşay.
O, Taşkentteki P.Benkov adına cumhuriyet ressamlıq oquv yurtunı bitirdi.
 Hal-azırda kitap grafikası sahasında çalışa.
 Esasen bala kitapları ve derslikler içün resimler yapa (E.Selâmet.«Altın balta haqqında masal» (1993); C.Kence.«Bala şiirleri» (1995); «Tuvğan edebiyat» (1998); S.Harahadı.«Elifbe» (2000).
E. Seit-Ametovanıñ grafika eserleri Kiyevde, Aqmescitte ötkerilgen sergilerde nümayiş etildiler (1993, 1996, 1997).
Elmira Seit-Ametova kibi yaş, lâkin özlerini endi tanıta bilgen ressamlar — Aqmescitteki N.S. Samokiş adına ressamlıq oquv yurtunıri mezunları Cemal Alibekov (1979 senesi doğdı) ve Ridvan Baliç sanattaki kendi icadiy yollarını daha araştıracaqlar.
2000 senesi olıp keçken Qırım akvarel biyennalesinde C.Alibekov «Çufut-Qale» (1999), «Alupka.Eski soqaq» (2000) adlı akvarel resimlerinden ibaret türküm içün «Debüt» değen nufuzlı mükâfat qazandı.
Ridvan Baliç 1980 senesi Tacikistannıñ Leninabad (şimdiki Hocent) şeherinde doğdı.
 2001 senesi N.Samokiş adına ressamlıq oquvyurtu mezunlarınıñ eserlerinden teşkil olunğan sergiden son tanıldı.
O sergide Ridvannm «Bogdan Hmelnitskiy Qırım hanı İslâm Geray saniy III uzurında» adlı diplom işi nümayiş etilip, serginin baş mükâfatını qazanğan edi.
Bundan son Ridvan Ukraina Ressamlar ve mimarlar Milliy akademiyasına yollanma alıp, şu akademiyanıñ talebesi oldı.
R. Baliçniñ «Qırım yalısı» (2001) adlı peyzajı ve «Şarq natürmortı» (1998) ğayet cazibeliler.
Yuqarıda adları anılğan ustalar Qırımda yaşay ve çalışalar,Lâkin Qırımdan tışta da bir çoq semetdeşlerimiz bardır ki, olar özlerini qırımtatar ressamlarınıñ cümlesine qoşalar.
İnessa Cetere dizayn ve kompyüter grafikasınen oğraşa.
Sonki yıllar devamında o, Taşkentte qadın-qızlar içün çıqarılğan «Saida» mecmuasında çalışa.
A.N. Ostrovskiy adına Taşkent teatr-ressamlıq institutının mezum Zaur İbragimov (1937 senesi doğdı) 1969 senesinden berli Biysk şeherinde (Rusiye) yaşay ve şimdi Biysk devlet pedagogika institutınıñ ressamlıq fakultetinde ocalıq yapa.
O bir çoq cumhuriyet, bütünittifaq ve halqara sergilerinin iştirakçisi, 1980 senesinden SSSR Ressamlar birliğiniñ azasıdır.
Onıñ «metstso-tinto» tehnikası esasında qarandaş, kömür ve akvarel boyalarnen yapqan grafika resimleri Altaynm qadimiy medeniyetine bağışlanğandır («Katun özeni», 1985; «Rerih Altayda» türkümine kirgen «Taş mabude», 1989; «Cin qasrları», 1992; «Uspeniye kilsesi», 1990).
1990-ncı senelernin ortalarında yaratqan «Balalıq hatıraları» türkümi Zaur Ibragimovnıii icadında ayırıca yer tutıp, onda qırımtatar halqı içün facialı olğan 30-40-ncı senelernin bütün qarsanbaları aks olunğanlar.
Ressamnıñ «Babamnen vedalaşuv» (1996), «Sürgünlik» (1996), «Mobilizatsiya» (1996), «Mahsus köçürilgenler» (1996) kibi resimleri — «o deşetli devimin özüne has yılnamesidir» (88.25-nci sahife).
Ayder Beşirov 1954 senesi Marğılan şeherinde (Özbekistan) doğdı.
 1973 senesi P.Benkov adına Taşkent ressamlıq oquv yurtum.
 1982 senesi ise Bütünittifaq kinematografiya institutınıñ kino, teatr ve televideniye ressamlığı fakultetini bitirdi.
A. Beşirovnın icadındaki esas mevzunı Moskva soqaqlarının urbanistik nefaseti teşkil ete («Moskva soqaçığı», «Kommunalkada»).
Ressamnıñ qarandaşnen, çin merekebi, qalemnen icra olunğan grafika tabaqları defalarca.
 Cumhuriyet ve bütünittifaq sergilerinde nümayiş etildiler.
Beşirov şimdi Moskva şeherinde yaşay ve çalışa.
Matbaa grafikasınen oğraşqan Rustem Abdurahmanov (1961) Ukrainanın Melitopol şeherinde yaşay.
O, öz vaqtında Lvov matbaacılıq institutınıñ grafika bölügini bitirgen edi.
Rustem Melitopolde ve Aqmescitte ötkerilgen bir sıra sergilerde faal iştirak etti.
Onıñ eñ yahşi eserleri cümlesinde Andrey Belıynıñ şiirleri esasında yaratılğan «Şimal simfoniyası» (1993) adlı grafik seriyasını, «Dafnis ve Hloya» (1991) türkümini, Bora Gazı Geraynın şiirleri mevzusında yapılğan «Dolap» (1997) türkümini ahmaq zarur.
Grafik Dilâver Seitaptiyev 1971 senesi Özbekistannıñ Gülistan şeherinde doğdı, P.Benkov adına cumhuriyet ressamlıq oquv yurtum bitirdi, halazırda Harkovdaki bediiy-sanayı institutınıñ tezya grafikası bölüginde oquy.
Onıñ ressamlıq stajı pek büyük olmasa da, o bir çoq cumhuriyet sergilerinde iştirak etti.
D. Seitaptiyevniñ esas eserleri sırasına «Sevişkenler» (1991), «Toy» (1991), «Eki içkici» (1993), «Nazlılıq» (1995), «1-nci sanlı manzaralı kompozitsiya» (1995), «2-nci sanlı manzaralı kompozitsiya» kibi akvarel resimleri, «Metamorfoz» (1996) adında manzaralı grafik tabaqlar türkümi kireler.(88.43-44-nci sahifeler).

#### 2.3.3. Heykelcilik, ufaq şekiller plastikası

Heykelcilik sanatı mustaqil janr olaraq Qırımda heppeyi keç şekillendi.
 Lâkın taşnı bediiy işlev sanatı öz tamırlarınen asırlar terenligine barıp çıqa ve biz bu sanatnıñ durğun an'aneleri olğanını bilemiz.
Taşnı işlev sanatı — qırımtatar halqının turmuşı ve medeniyetinıñ ayırılmaz bir qısımıdır.
Böyle soy sanatnı anar ekenmiz, közümiz öğünde mezar abideleri (baştaşlar), binalarnıñ manzaralı bezetilüvi, ufaq şekildeki inşaatlar kevdelene.
XX asımın başlarında, yani Qırımda tasviriy sanatnın bütün çeşitleri gür inkişaf etip başlağanda, qırımtatar heykelciliğinıñ kendi mektebini meydanğa ketirmek içün bütün imkânlar bar edi.
Hem qırımtatar ustaları bu janrda muvafaqiyetnen çalışaraq, devir ve mefküre talap etken eserlerni yarata, mahalliy ve bütün ittifaq sergilerinde iştirak ete ediler.
Keçken asırnıñ 30-ncı senelerinde qırımtatar heykeltraşlarının bir qısımını repressiyalar dalğası yuvup ketti, diğer bir qısımı ise sürgünlik yerlerinde ğayıp oldı.
Böyleliknen, qırımtatar sanatında mevcut olğan taş işlev ananeleri üzüldi, hem tek bu değil.
 Umumen halqmn cemi medeniy yenişleri yoqqa çıqarıldı.
Heykelcilik mevzusı — mezkûr kitabımızda en zayıf aydınlatılğan mevzudır.
Lâkin bunıri sebebi qırımtatar heykeltraşlarınıñ bediiy seviyesi ve professionalizmi ğayet alçaq olğanında değil, de, kene de şu yuqarıda andığımız meselelerde ve qırımtatar heykeltraşları pek az sayıda olğanlarındadır.
Bugünde-bugün Qırımda milliy sanatnı canlandıruv ceryanı vira qulaç ala.
Heykelcilik sahasında çalışqan ustalarımız — esasen daha endi ayaqqa turayatqan yaş icatçılar olıp.
 Оlar sanatnıñ bu janrında özlerinin salmaqlı sözlerini daha aytacaqtırlar.
Qırımtatar ressamları kibi, zemaneviy heykeltraşlarımız da professional tahsilni Qırımdan tışta aldılar.
Vatanğa qaytıp kelgen son öglerinde bayağı yüksek içtimaiy ve turmuş harakterindeki sedler peyda olğanına baqmadan, olar kendi icadiy faaliyetlerini usanmadan devam ettireler.
Ayder Aliyev Qırımnın yetekçi heykeltraşları sırasına kire.
O, 1952 senesi Mari ASSRde doğdı (onın ana-babası Qırımdan anda sürgün etilgen edi), Taşkentteki P.Benkov adına cumhuriyet ressamlıq oquv yurtum, sonra A.N. Ostrovskiy adına teatr-ressamlıq institutını bitirip (1977), alâ derecede professional bilgiler aldı.
1988 senesi SSSR Ressamlar birliğinin azası oldı.
Daha Ozbekistanda ekende özüni her hangi materialnen — taş, ağaç, madennen çalışa bilgen usta olaraq kosterdi.
Ozbekistanda yaşağan devirinde «Qonuşuv» (1984, tökme maden), «Bereket» (1984, alüminiy), «Analıq» (1985, mermer) kibi acayip eserler yarattı.
A.Aliyev Qırımda 1992 senesinden berli yaşay.
Öz icadında zamannın en hayatiy mevzularına — sevgi, aile, tuvğan topraq mevzularına toquna.
Aliyev bütünlikli, umumiyleştirilgen obrazlar yaratmağa seve.
Onın «Tirilgen hatıra» (1993, dögme maden), «Ustanın qaytuvı» (1995, tunç), «Köçüv» («Aile» seriyası, 1995, tunç) kibi eserleri tuvğan medeniyetnin, qırımtatar Qırımınıñ canlanuvına bağışlanğandır.
Bunınnen birlikte Aliyevnin diğer bir sıra eserlerini közden keçirir ekensin, muellifnin nazik duyğulı, ince hayaletli bir adam olğanını sezesin.
Aliyevniñ qadın personajları hususan heyecanlılar ki, olarniñ cazibesi, plastikası ayrıca qayd oluna.
Olarnıñ tışqı hikâyesi yoqtır, amma içten ğayet teren manalı, ihtiraslı ve felsefiydirler.
Fikirimizni «Ayneni» (1993, qaburçaq, qarışıq tehnika), «Uçup keteyatqan quşlar» (1996, tunç), «Süt ana» (1997, tunç), «Ada» (1996, tunç), «Dağlı tatar qadını» (1997, tunç), «Model» (1998, tunç), «Oturğan qadın» (1999, alüminiy), «Yatqan qadın» (1999, mermer), «Aile» (1999, Afrika taşı) kibi eserler isbatlay bileler.
Qırımtatarlarnıñ meşhur erbaplarına bağışlap memorial abideler yaratuv -Aliyevnin icadındaki daha bir mühim cehettir.
Onıñ abidelerini hiç bir qabartuvsız haqiqiy sanat numüneleri, dep aytmaq mümkün (İ.Gasprinskiynin, A.Özenbaşlının mezarlarındaki baştaşlar, 2000).
Diniy qaidelerge tolusınen riayet etilgeni halda yapılğan bu mermer baştaşlar özüni halq an anelerinden ayırıp olamağan zemaneviy ustanın içki dünyasını aks ettireler.
Ayder Aliyevnin monumental eserleri sırasında ulu maarifperverimiz İsmail Gasprinskiynin şerefine 1998 senesi Aqmescitte qoyulğan heykelni de anmalımız.
Mermer taştan yapılğan bu abide Qırımnın medeniy ömürinde büyük bir vaqia oldı, halqmn öz oğulları haqqında hatırası silinmegenini kosterdi.
Abide yerleştirilmezden evel leyha işleri boyunca konkurs ötkerilgen ve bu konkursta A.Aliyevnin teklif ettiği variant ğalip çıqqan edi.
Şunı da qayd etmeli ki, Qırımda qırımtatar medeniyetiniñ canlanmasına bağışlanğan memorial inşaatlar quruv biz içün yanı bir iş olıp, o, tarihiy ve ahlâqiy cehetten ğayet büyük emiyetke malik ola.
Deyik, ilk abidelerni (esasen hatıra nişanları) aveskâr ustalar öz aqçasına yapqanı ve böyle abidelerniñ değeri olmağanı halda i.Gasprinskiyniñ heykelini tiklev ğayesine cemaatçılıq büyük mesuliyetnen yanaştı.
Bundan ğayrı, 1944 senesi sürgünliginin qurbanlarına bağışlanğan abidenin eh yahşi leyhası içün konkurs ilân etildi, onda sabıq SSSRnin çeşit ülkelerinde yaşağan ustalar iştirak ettiler.
Konkursqa hepisi olıp 26 leyha taqdim etildi ki, olar Qırımnıñ özünden, Moskvadan, Ukraina, Qazahistandan kelip tüştiler.
Qırımtatar ustalarından konkursta İsmet Şeyh-zade iştirak etti.
Onın leyhası dürbe modelinden ibaret olıp, Zincirli medreseniñ binasını andıra edi, çünki kompozitsiyada merkeziy qubbe planından ğayrı, Zincirli medresedeki kibi, zincir da işletilip, o bu yerde temsiliy bir mana taşıy edi.
Leyhanıñ müellifi qayd etkeni kibi, «Halq — bir sarqaç kibidir, om qayda sürmesinler, o, hepisi bir, özünin asıl yerine qaytıp tura.
Hem uzaqlaşuvı ne qadar çoq olsa, tuvğan yemin çeküvi de şu qadar büyük ola» (205.280-nci sahife).
Qırımtatar halqınıñ tarihiy taliyine bağışlanıp, Yaltada qoyulması qararlaştırılğan abidenin leyhasını, işte, İ.Şeyh-zade ve N.Yaqubov işlediler.
İlmiy Ametov monumental heykelcilik sahasında çalışa.
O, 1947 senesi Özbekistanıñ Kattaqurğan şeherinde doğdı, 1974 senesi Bakudaki ressamla oquv yurtum bitirdi.
90-ncı senelerde Krasnodar ülkesinden Qırımğa köçüp keldi.
I. Ametovnıñ faaliyeti, eh evelâ, ahlâq-etika cehetinden diqqatqa lâyıqtır.
Usta öz öğüne «musülman mezarlıglarını münasip halğa ketirmek» maqsadını qoydı.
O, Qırım boylap pek çoq seferler yapa, unutılğan mezarlıqlarnı araştırıp tapa.
Ana-babasınıñ tuvğan koyu Taraqtaşta harabege çevirilgen mezarlıqtaki ölülernin qalımtılarını yanıdan kömüp, bu yerde öz parası hesabına «Yaralı taş» (1994) adlı hatıra nişanı qoydı.
I. Ametov böyle nişanlarnı Qırımnıñ endi bir qaç rayonında yerleştirdi.
Ametovnıñ abideleri janrnın bütün qaidelerine riayet etilgeni halda yapılğanlar.
Bular — alçaq negiz üstüne qoyulğan tikme taşlar olıp, olar tabiiy ve mimarcılıq muhitine ğayet uyğun tarzda kirsetileler.
Abideler kendi sert geometrik şekilleri boyunca monumentaller, taş tüsünin özü (işlengen ve işlenmegen mermer) olarğa ayrıca ifade bağışlay.
İnşaatlarnın manzaralı bezetilüvi pek sade, tek kimerde bir taşnın yekpareligini nasıldır şarqiy örnek ya da temsiliy belgi (tamğa) boza.
İ.Ametov qırımtatar cemaat erbabı Seit oğlu Seydametke (1998) ve general Pyotr Grigorenkoğa (1999) bağışlap heykeller yarattı.
Vladıka Klimentnin ricasını yerine ketirip, Ukrain avtokefal kilsesi içün taştan haç yasadı (1999).
Bugünde-bugün usta Sudaqta «Qadimiy türk eykelciligi müzeyi» üzerinde çalışa.
Bu muzey açıq avada yerleşecek, onda qadimiy türk mabudeleri, taşnı işlev sanatının numüneleri, qısqası, zemaneviy qırımtatar sanatına ğıda bergen qadimiy medeniyetniñ şaatları nümayiş etilecekler.
Heykeltraş Şevket Ahtemov (1937 senesi doğdı) şimdi Taşkent şeherinde yaşay.
O ta bala ekende ağaç üstünde oyuvnen meraqlandı, Toqumacılar medeniyet sarayındaki tasviriy sanat tögeregine qatnadı.
Ağaçm qayta işlev zavodınıh mebel tsehinde çalışışır eken, professional heykeltraş olmaq qararına kelip, 1970 senesi A.N. Ostrovskiy adına teatr-ressamlıq oquv yurtunın heykelcilik bölügine oqumağa kirdi (1970-1975).
Ahtemov esasen skulptura portretleri yarata.
Onın kompozitsiyalarını eki yöneliş teşkil ete.
Birinci yönelişke kirgen soyları — kamer lirik eserlerdir («Ana ve onın balaları», 1979, mermer; «Zarema» adlı qızınıh portreti, 1985, mermer) diğer yönelişke ise medeniyet ve ilimnin körümü erbaplarına bağışlanğan eserler kireler (Oıbray qasabasında N.i.Vavilovnıñ barelyefi, 1978; «İsmail Gasprinskiynin portreti», 1989, mermer; Aqmescit şeheri içün İ.Gasprinskiy abidesinin leyhası, 1991).
Ş. Ahtemov — bir çoq cumhuriyet ve bütünittifaq sergilerinin iştirakçisidir.
Ressam, Ukraina Ressamlıq akademiyasınıñ mezunı Ali Belâlovnın icadında apansızdan bir burulış yüz berdi.
2001 senesi sentâbr 12 künü qadimiy Qarasuvbazar şeherinde qırımtatarlarnıñ klassik şairi, cihanda tanılğan türkşınas alim Bekir Çoban-zadenin mermer abidesi açıldı.
Bu abidenin müellifi, işte, A.Belâlov edi, mezkûr abideni endi monumental heykeltraş adını da qazanğan Ali Belâlovnıñ ğayet muvafaqiyetli eseri, dep bilmek mümkün.
Taşkentteki P.Benkov adına ressamlıq oquv yurtunın, sonra ise A.Ostrovskiy adına teatr-ressamlıq institutının mezunı olğan Enver Zaydullayev (1947) realistik portret janrında çalıştı.
Heykeltraşnın icadındaki toqtaluvnı onın daha yaqında Qırımğa köçmesinen anlatmaq mümkün.
Rustem Ablâyevniñ taş, ağaç, balçıqtan yapılğan eserleri — folklor, masal personajları ve hayatiy levhalardır.
Onıñ çalğıcı, çoban, türlü-türlü hayvan figuraçıqları ufaq plastika janrına mensüpler.
Heykelcilik — icadatnıñ bayağı paalığa oturğan bir çeşitidir.
 %Аbideler paalı materiallardan yapıla, aynı vaqıtta tehnologik ceryannın özü de bayağı maddiy ve cismaniy masraflarnı talap ete.
Bundan ğayrı, resimlerge köre, heykeller azca satıla, şunın içün heykeltraşlarğa öz işinin maddiy semeresine ümüt etmeğe sıra tüşmey.
Ne ise de, qırımtatar heykeltraşları mürekkep iqtisadiy vaziyetke baqmadan icatnın yanı usul ve vastalarını araştıraraq, zamannen bir adımlamağa, qırımtatar sanatına özlerinin münasip hisselerini qoşmağa tırışalar.

Hulâsalar:

Sanatnıñ Qırım içün yanı olğan avropaca numüneleri mında rus medeniyetinin tesirinde, an'aneviy medeniyet buhranğa oğrağan bir devirde kirip keldiler.
Bu ceryan Rusiyenin erkânına kirsetilgen diğer musülman ülkelerine baqqanda, deyik, Ozbekistanğa baqqanda, Qırımda biraz evelce ve bayağı kenişçe keçti.
Öz faaliyetini XX asımın ilk yıllarında başlağan qırımtatar icatçıları tahsilni çetelde aldılar.
Olarnıñ pek çoqları kendi istidatlarını açıp olamadılar, olarnın taqdiri ğayet facialı oldı.
Lâkin olar qırımtatar medeniyetinin tarihında parlaq iz qaldırıp yetiştirdiler.
Ekinci nesilge mensüp icatçılar ise tahsilni Qırımda, esasen N.Samokişniñ studiyasında aldılar.
Kimersi icatçılar hatta kendi-kendine resim öğrendiler.
Olarnıñ taliyi de facialı oldı, olar da bütün halqnen beraber sürgün etildiler.
Cenkten evelki qırımtatar tasviriy sanatı sovet medeniyeti ve mefküresiniñ umumiy bir aqımında inkişaf etti.
Eserlernin mundericesini belgilegen sosialistik realizm, bir taraftan, yanı, daha belli olmağan ufuqlamı aça, diğer taraftan ise mecburiy resmiy yöneliş çerçivelerinen icatnı boğa edi.
Cenkten son onlarnen yıl devam etken çetin devir halqnıh güzellikke ıntıluvını yoq etip olamadı, аksine, qırımtatar ressamları, heykeltraşlarının yanı bir nesili yetişip çıqtı ki, olar özlerinin tekrarlanmaz eserlerini yaratalar.
Teessüf ki, icatçılarımız bir yerde değiller, çeşit memleketlerde, çeşit şeherlerde yaşaylar.
Olarnıñ icadı tanılsa da, çoq yıllar devamında öz toprağı, öz halqı haqqında sanat vastasınen aytmaq imkânından mahrum ediler.
Atta bugünde bile Qırımdan tışta yaşağan bir çoq ressamlarımıznıñ icadı milliy medeniy ayniyetten ayrı halda şekillene.
Faqat qırımtatarlar Vatanğa qaytıp başlağanlarından soñ qırımtatar tasviriy sanatınıñ yañı, sonki yüz yıl içinde endi ekinci canlanuvı hususında laf yürütmek mümkün oldı.
Söz kelimi, 1990-ncı senelernin canlanuvı 1920-30-ncı senelerniñ canlanuvından keyfiyetçe farq ete.
Zaten, 1920-30-ncı senelerde «canlanuv» termininiñ özü qırımtatar medeniyeti içün şartlı bir tüs taşığanı halda (çünki medeniyetimiz milliy tamırlar, milliy sanat an aneleri esasında değil de, rus ve avropaca tesir neticesinde inkişaf ete edi).
 90-ncı senelerniñ canlanuvı haqiqiy milliy negizge esaslanğanı haqqında ayta bilemiz.
Bu devirde sanatta sürgünlik, avdet mevzuları üstün tura; tuvğan yurtta deyerlik yoq etilgen milliy medeniy asabalıqnı öğrenmek imkânları doğa.
İçtimaiy anda yüz bergen haqiqiy inqilâp bediiy ifadenin yanı vastaları doğmasına alıp kele — sahte-patetik sosialistik realizm yerine yanı, qırımtatar sanatında körülmegen yönelişler (simvolizm, kalligrafik abstraktsionizm, milliy romantizm) keleler.
Bunınnen birlikte menfiy cehetler de yoq değil, kimersi eserlernin siyasiyligi professsional seviyeni bastıra.
Şimdiki zamanda zemaneviy qırımtatar sanatında bir qaç yöneliş ayırılıp tura.
Olarnıñ arasında realizm yetekçi yer tuta.
Bu yöneliş Vatanğa qaytıp kelgen ve pek çoq yıllar devamında terennüm etip olamağan tuvğan topraqnın, tuvğan adamlarnın dülberligini sinirip, sonundan om aks ettirmeğe tırışqan icatçılar içün özüne has tayanç noqtası sıfatında hizmet ete.
İşte, bizge faqat Qırım tabiatını, Qırım adamlarını köstergen peyzaj ve portret janrları da şu yönelişniñ baş janrları oldılar (ressamlar, grafiklerden S.Osmanov, N.Yaqubov, R.Netovkin, i.Şeyh-zade, i.Nafiyev ve diğerleri).
Emiyeti cehetinden ekinci yerde turğan yöneliş — simvolizmdir.
Bu yöneliş qırımtatar tarihiniñ qocaman problemleri haqqında nasiatlarsız hikâye etmek imkânını bere.
Simvolizm yönelişinde icat etken ressamlar (ressamlardan M.Çurlu, R.Useinov, A.Baraş, E.izzetov ve diğerleri) tosat-tosat sathiylik ve dekorativizmniñ üslübiy usullarından faydalanalar.
Bum bazıda resim sızuvda professional mahirlik yetişmegeninen.
(meselâ, M.Çurlunın resimlerinde professional mahirlik yetişmese de, olarnin teren felsefiyligini kimse inkâr etip olamaz), kimerde ise bediiy ifade vastası olaraq anlı surette seçilip alınmasınen (R.Useinov) anlatmaq mümkün.
Yanı, daha doğrusı, endi çoqtan unutılıp, şimdi yanıdan canlanmaqta olğan icat çeşitleri cümlesine hattatlıq sanatı (A.Seit-Ametov) da kire.
Nihaet, milliy romantizm yönelişini A.Belâlov, E.Osmanova, tarihiy romantizm yönelişini yaş ressam R.Baliç küteler.
Bugünde-bugün qırımtatarlar özlerinin icadiy imkânlarını kendi topularında serbest açıp kostere bileler.
Bu hal ise — qırımtatar milliy medeniyeti muvafaqiyetnen inkişaf eteceginin reinidir.
