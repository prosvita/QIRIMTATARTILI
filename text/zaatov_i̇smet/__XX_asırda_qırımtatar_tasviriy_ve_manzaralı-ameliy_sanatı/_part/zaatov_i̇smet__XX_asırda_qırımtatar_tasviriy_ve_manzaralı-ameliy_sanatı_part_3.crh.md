## QIRIMTATAR HALQININ MANZARALI-AMELİY SANATI

### 3.1. İNKİŞAFNIÑ ESAS BASQIÇLARI, BİRİNCİ USTALAR

Qırımtatar halqınıñ manzaralı-ameliy sanatı XX asırnıñ başına barıp, yüz bergen inqırazğa baqmadan, umumen, yüksek professional seviyesi ve asırlıq ananelerini saqlap qaldı.
XIX asırnıñ soñlarından itibaren qırımtatar ustalarınıñ eşyaları eskilik mühlislerini, kollektsionerler, qırımşınas-alimlerniñ keniş dairesini qavrap alğan tedqiqatçılarnıñ diqqatını celp etkeni tesadufiy degil edi.
Aveskârlıq kollektsiyalar ve cıymalarnıñ arasında ğayet populâr olğanları bu — belli qırımşınas A. A. Bertye-Delagard (Yalta) ve Aqmescitte Tavriya ilimler arhiv komissiyasınıñ kollektsiyaları, Svişçevniñ şahsiy gimnaziyasınıñ toplamı; Qırımdan tıştaki kollektsiyalardan ise Peterburg ve Moskva müzeyleriniñ bölükleri: Rusiye müzeyinde Millerniñ kollektsiyası ve Moskvada sabıq Rumântsev müzeyinde — al-azırda Halqşınaslıq müzeyinde Yanjulnıñ kollektsiyası belli edi.
Bu kollektsiyalarnıñ esasını nağış ve toqumalar, qısmen, bediiy maden, quyumcılıq eşyaları teşkil ete ediler, episinden zayıf kiramet em de taş ve ağaç üstünde oyuv taqdim etilgen edi.
Bu al — tesaduf degil.
Kollektsiyalarda toplanğan eksponatlar XIX asırnıñ soñunda ve XX asırnıñ başında esnafçılıq istisalı saasında mevcut real vaziyetni aks ettire ediler.
1880-90 seneleri belli etnograf N. Haruzin tarafından ötkerilgen qırımtatar örnekleriniñ ilk tedqiqatları peyda oldılar.
1920-nci senelerde qırımtatar ameliy sanat çeşitlerini sistematik sürette toplav başlana.
Bağçasarayda Hansaray müzeyi halqnıñ maddiy medeniyetini ögrenüv merkezine çevirile.
Qırımtatar milliy esnaflarını ğayrıdan tiklev işine qırımtatar sanatşınası, müzeyşınas, ressam U. Bodaninskiy ğayet degerli isse qoştı, U. Bodanskiy öz vaqıtında Bağçasarayda Hansaray-müzeyiniñ müdiri oldı.
Memleket içün pek ağır vaqıtta o, halqnıñ medeniy baylığını saqlap qaluvda ciddiy iş başlay bildi.
Bodaninskiyniñ faaliyeti sayesinde, "Bağçasaray müzeyinde toplanğan ilmiy baylıqlar muntazam artmaqtalar", — 1924 senesi Qırımnı ziyaret etken akademik Kraçkovskiyniñ qaydı.
Müzey bediiy esnaflar, etnografiya ve arheologiya bölüklerinden, em de qırımtatar edebiyatı kitaphanesinden ibaret edi.
1925 senesi büyük arheologiya-etnografiya ekspeditsiyasına yolbaşçılıq yaptı, onıñ maqsadı qırımtatar medeniyeti ve sanatınıñ vaziyetini ögrenmek edi, onıñ ketişatında müzeyniñ kollektsiyasına qoşulğan unikal turmuş eşyaları toplandı.
1924 senesinden başlap 1929 senesine qadar ekspeditsiya Qırq-Azizler, Eski-Yurt, Eski Qırım, Çufut-Qale, Boykazak ve başqa yerlerni ögrenip çıqtı.
Bodaninskiy teşviqat ve ilmiy işlernen faal ögraşa — o, qırımtatar milliy sanatı boyunca pek çoq lektsiya oqudı, maddiy medeniyet tarihı boyunca bir sıra maqaleler derc ettirdi.
Onıñ areketleri sayesinde qırımtatar halqı sanatınıñ eksponatları (erkek ve qadın-qızlarnıñ urbaları, qaqmalı resimler, nağışlar) 1925 senesi Parijde ötkerilgen manzaralı sanat ve sanayı Halqara sergisine yollandı, mında olar kümüş medalnen taqdirlendiler (U.Bodaninskiyniñ malümatlarına köre, qırımtatar milliy nağışlarına tunç medal berilgen), soñra, 1927 senesi — Moskvağa Bütünittifaq sergisine yollanıldı.
Qırımtatar ustalarınıñ ustalığı cian miqyasında tanıldı".
Qırımtatar halq sanatını ögrenüv boyunca diger büyük merkez, Yaltada Buhara emiriniñ musadere olunğan sarayında yerleşken Şarq müzeyi oldı.
Müzeyniñ başı, İstanbulda, Beyruta, Moskvada Şarqiy tiller institutında (1913-1914) keniş tasil alğan, yüksek bilgili mütehassıs, 1917 senesi Zıncırlı medreseniñ esasında teşkil olunğan (1917-1925 ss.) Meñli Geray han adına institutnıñ birinci rektorı, Şarq medeniyetini ve tarihını yahşı bilgen mütehassıs, Yaqub Kemal edi.
Soñra o, yaqalanıp (1934 s.), atıp öldürmek ükümi çıqarıldı.
Ya. Kemal qırımtatar ananeviy esnafları boyunca "Qırım hanlığında tsehlerniñ vesiqalı tarihı" adlı kitap yazdı.
Müzey cenübiy yalıboyu qırımtatar em de "öz vaqıtında qırımtatarlarnıñ sanatına nasıldır tesir köstergen Şarq halqları" esnaflarınıñ eşyalarını ögrenüv, cıyuv, numayış etüv meselelerinen meşğul oldı.
Öz nevbetinde, Kezlev etnografiya müzeyi karaim ve çöl taraflı qırımtatarlarnıñ sanatını ögrenüv meselelerinen oğraştı.
Bu müzeyge Polina Yakovlevna Çepurina yolbaşçılıq yaptı.
P. Ya. Çepurinanıñ faaliyetini ayrıca qayd etmelidir.
Peterburg arheologiya institutınıñ mezunı Çepurina 1882 senesi Kiyevde doğdı, amma taqdir onıñ ömürini Qırım ile bağladı.
O — Qırımnıñ ameliy sanatı boyunca pek çoq maqalelerniñ müellifi (196-201), tedqiqatçı-alim, Qırımda bediiy esnaf artelleriniñ teşkilâtçısıdır.
Maqaleleri sanatşınaslarnıñ şimdiki nesili içün de öz aktualligini coymadılar.
Qırımtatar esnaf icadiyatını ögrenmege sebep — ustalarnıñ özlerinen tanışuv ve qonuşuv oldı.
1917 senesi halq ustası, nağışçı, otuzlı Ayşe Mambetova ile tesadufiy körüşüv, onıñ işini közetüv turmuş sanatınıñ bu çeşitiniñ peyda oluv şaraitleri ve sebeplerini ögrenüv meselesine alıp keldiler".
1910 senesinden 1915 senesine qadar devirde Çepurina Qırımnıñ dağlı rayonınıñ bütün Şarqiy qısımını ve, qısmen, cenübiy yalıboyunıñ Kefe ve Sudaq taraflarını ögrenip çıqtı.
Cenübiy-şarq Qırımnıñ uzaq dağlı köylerinde (Ayserez, Arpat, Qapsihor ve ilâhre) tedqiqatçı "resimi, koloriti, tiküv ve toquma tehnikası ceetten acayip nushalar" elde etti.
Olarnıñ arasında İtaliya gemisi tasvirlengen Sudaq nağışı (HVІІ-HVІІІ asırlar), Köktebel nağışı ayat teregi tasvirlengen (HVІІІ asır).
Tedqiqatçı karaim nağışlarınıñ ögrenüvine de büyük emiyet berdi.
"İlmiy-tedqiqat işlerinen sıñırlanmaq mümkün degil.
İşbu örnekli materialnı istisalda işletmeli.
O, Şarq resimleri ğayet zayıf olğan çini-mayolik istisalına ve bizim sanayığa aqiqiy sanatnıñ taze aqımını kirsetir" — dey Çepurina.
Çoq yıllıq tedqiqii işlerniñ neticesinde Çepurina, kelip çıquvını ve tarihiy inkişafını köstererek, qırımtatar örnekli tikişiniñ, bütün çeşitlerini, tikişlerniñ çeşitlerini tafsilâtlı ögrenip, episini yazıp aldı.
Qırımtatar sanatınıñ ilk tedqiqatçıları büyük sevgi ile toplağan müzey kollektsiyalarınıñ taqdirleri facialıdır.
1944 senesiniñ sürgünliginden soñ, Qırımda qırımtatarlar yaşağanınıñ şaatları olğan er angi maddiy şey yoq etilgen edi.
Taqdir eken, Bağçasaray Hansaray-müzeyiniñ, Yalta Devlet tarihiy-edebiy birleşken müzeyiniñ, Qırım Cumhuriyet ülkeşınaslıq müzeyiniñ unikal kollektsiyaları yoq etilmey, saqlanıp qaldılar.
1993-1995 seneleri Kiyevde, Aluşta, Yaltada; 1996 senesi Aqmescitte ve 2000 senesi Moskvada işbu saqlanıp qalğan nağış, basma ve kostümler kollektsiyaları birinci kere numayış etildiler.
Olarnıñ sırasına 5-6 yıl içinde Qırımtatar sanat müzeyiniñ hadimleri toplağan kollektsiyanı da qoşmaq mümkün.
Qırımtatar manzaralı-ameliy sanat eşyalarınıñ zengin kollektsiyalarına malik çetel müzeyleri sırasında — Rusiye etnografiya müzeyi (Sankt-Peterburg), Şarq halqlarınıñ rus müzeyi (Moskva), Rusiye tarihınıñ Devlet müzeyi (Moskva), Kreml tarihiy-mimarcılıq zapovedniginiñ Silâ müzeyi (Moskva), Berlin etnografiya müzeyi (Berlin), (GOHRAN) Qıymetli madenler müzeyi (Taşkent), Topqapu-saray müzeyi (İstanbul), Etnografiya müzeyi (Anqara), Halq sanatı müzeyi (Konstantsiya, Romaniya), şu cümleden Vena (Avstriya), Tula (Rusiye), Samarqand ve Buhara (Özbekistan) şeer müzeyleri barlar.
Asırnıñ başında ananeviy esnaflar ciddiy inqırazda bulundılar, onıñ sebebi — 1921-22 seneleri Qırımda mevcut içtimaiy-siyasiy vaziyet, yüz bergen büyük açlıqtır.
Esnafçılarnıñ sayısı birden eksildi.
Bu şaraitlerde halq hocalığını tiklev umumiy siyasetiniñ çerçivesinde ananeviy esnaflarnıñ tiklenüvi aktual mesele edi.
Eali ve ustalarnıñ arasında yarıqlandıruv, añlatuv işleri başlana.
Qırımda milliy esnaf sanayısınıñ merkezi Bağçasaray edi.
1920-nci yıllarda mında Şarq halqlarınıñ esnafsanayı tehnikumı açıldı, mında qırımtatarlardan ğayrı, qazantatarlar, astrahan tatarları, azerbaycanlar, özbekler, kavkazlılar (şu cümleden Dağıstannıñ meşur Kubaçi köyünden) ve başqaları (cemi 22 millet vekilleri) tasil aldılar.
Tehnikumda dört oquv ustahanesi bar edi, bu — beş yıllıq oquv müddeti ile kilim toqumacılıq, nağış, himiya-boyacılıq, tahta işleri boyunca (stolâr) ustahaneler.
Tehnikumda aman-aman 140 talebe oquy ve 20-ge yaqın oca ve instruktor ders bere edi.
Mektepniñ maqsadı — "Şarqnıñ es naf ve bediiy sanayısı boyunca evel ki esnafçılarnıñ yerine ihtisaslı iş çiler azırlamaq, (Qılavuzdan, 1929 s. Aqmescit, Qırım devlet neşriyatı s. 92), esnaf istisalını ratsionalleştir mek ve mehanizmleştirmektir.
1929-30-ncı oquv yıllarınıñ başında teh nikum, Bağçasarayda yeterlik oda olmaganı mana etilip, Kefege avuştırıldı, bu ise ahır-soñu onıñ qapaluvına alıp keldi.
30-ncı yıllarda Qırımda (Kezlev, Bağçasaray, Qarasuvbazar ve ilâhre) çeşit bediiy arteller meydanğa ketirile, olar, ekseriyet ananeviy mahsulat işlep çıqaruvnen meşgul olalar (nağış ve tikiş).
Bu artellerniñ episi eksportqa çalışqanlar.
1930 senesi Bağçasarayda qırımtatar milliy nağışınıñ "İlk adım" adlı birinci kooperativ arteli açıla.
Mında instruktor olaraq halq ustası İsmi Mansurskaya çalışa.
Amma qısqa vaqıttan soñ, (1932 s.) oqutqan hadimlerniñ sayısı yeterlik olmağanı sebebinden, toqumacılıq ustahaneleri qapatılıp, tek nağış ustahaneleri qala.
1930 senesi Kezlevde P.Çepurinanıñ yolbaşçılığında "Eski örnek" adlı meşur bediiy artel teşkil olundı.
1935 senesi mayıs 25-te Moskvada Şarq medeniyetleri Devlet müzeyinde Çepurina toplağan materiallar ve artelde azırlanğan nümüneleri boyunca Qırım basmaları ve nağışlarınıñ sergisi açıldı.
Bağçasarayda "İleri" bediiy arteli meydanğa ketirildi, mında çölmekçilik sanatı ögretile edi.
Artelniñ ustaları şekili ve vazifesi boyunca çeşit suv savutları azırlaylar.
Olarnı qırımtatar nağışlarından alınğan ananeviy ösümlik örnekleri ile yaraştıralar.
Örnekniñ ifadeliligi onıñ qabarıq olğanından irişile edi (mında Ömer usta qullanğan orta asır qırımtatar relyefli mimarcılıq dekorı işletilgen).
Koloritte yeşil, sarı, qaverenkli tüsler üstünlik etkenler.
"İleri" arteliniñ amfora ve bardaqları Sankt-Peterburg, Aqmescit, Yalta, şu cümleden Qırımtatar sanatı müzeyiniñ kollektsiyalarında bizim künge qadar saqlanıp kelmekteler.

XX asır milliy mazaralı-ameliy sanat inkişafınıñ mürekkep basqıçlarınen qayd oluna.
Esnafçılıq, orta asırlarda olğanı kibi, XIX asırnıñ soñunda ve XX asırnıñ başında da, öz qanun ve qaideleri boyunca yaşağan, pekingen ve keniş sistemadan ibaret olğan.
Bir soy ihtisasnıñ ustaları tsehlerge birleşip, olarğa baş usta yolbaşçılıq yapqan.
Tsehniñ terkibine adiy ustalar, qolfalar, şegirtler kireler.
Tsehte pekingen iyerarhiya, oquv sisteması, ananeviy merasimler (usta unvanını berüv merasimi, tsehniñ memuriyetini saylav ve ilâhre merasimler) mevcut olğan.
Tseh ve onıñ azalarınıñ faaliyeti ustav boyunca qattı nezaret altında bulunğan.
ХІV-ХVІІ asırda çeçeklengen qırımtatar manzaralı-ameliy sanatı XIX asırnıñ soñunda ve XX asırnıñ başında bu çeçeklenüvniñ soñuna kele.
Amma biraz vaqıt keçken soñ o, sönip qaldı.
Bunıñ sebepleri çoq.
Obyektiv sebepler — ananeviy esnaflarnıñ XX asırnıñ başında qayd olunğan umumiy inqırazıdır, bu al ise cemiyette yüz bergen içtimaiy-iqtisadiy ve siyasiy deñişüvlernen, cemiyetniñ turmuş ve ananelerini bozğan Ğarbiy Avropa medeniyetiniñ kelip kirüvinen bağlıdır.
Sanayı ve fabrika istisalınıñ ucuzca ve çeşit mahsulatı esnaf eşyalarını bazardan sıqıp çıqalar.
Yüksek qıymetli olğan ananeviy örnek de öz körümini deñiiştire, oña başqa yerlerden kelgen pamuq basmalarınıñ, resimli tabaqlarnıñ örnekleri tesir eteler.
Örneklerge etraf müitten süjetli levhalar kirsetilip başlana.
Soñra, tabiiy ki, eşyanıñ şekil ve dekorativ süslenüvi arasındaki uyğunlıqnı bozğan Sovet deviri ömüriniñ levhaları işletile.
Böyleliknen, asırnıñ başında suvuq silâ istisalı, taş ve ağaç üstünde oyuv kibi esnaflar deyerlik bütünley ğayıp olalar.
Qırımtatar milliy esnaflarınıñ merkezi olğan Bağçasarayda, başqa şeerlerde de "evelleri şeerde ğayet inkişaf etken esnaf istisalları pek tez sönip başlaylar, baqır savutları culâlav, atlar içün torba, quyumcılıq eşyaları çıqaruv toqtatıldı, sufyan ayaqqaplar istisalı umumen toqtatıldı".
Kirametçilik umumen ğayıp ola, bu sanat boyalanmağan, örneklenmegen adiy bardaqlar çıqaruv istasalına çevirile.
"Daa keçenlerde, — dep yaza P. V. Nikolskiy, — imperialistik centken evel, Bağçasaraynıñ esnafçılıq ve ticaret ömüri qaynar çoqraq kibi edi, o, mında kelgen adamnı parlaq renkleri ve özgünligi ile ayrette qaldıra edi.
Tar soqaçıq güya davuşlarnen toldurılğan: doğru soqaqqa açılğan pencerelerinden, ustahanelerden eşitilgen tasırdı ve güdürdiler, satıcılarnıñ çağıruvları, yerlerini avuştırğan büyük aşhanelerde tatlılıqlar ve milliy yemekler taşıycılarnıñ yañğıravuq sadaları — bularnıñ epsi bütün bir gürültige çevirile edi...".
Buña baqmadan, XX asırnıñ başında tericilik istisalı ve teri, kiyizden eşyalar yasaluvı, qaqmalı baqır savutı ve quyumcılıq eşyalarınıñ istisalı, toqumacılıq, şu cümleden, "tsivilizatsiya degerlikleri" daa kelip yetişmegen uzaq rayonlarda saqlanıp qalğan evelki maqat ve nağış istisalı ğayıp olmağan edi.
Ananeler teregi, icadiy faaliyetlerini iç bir allar yıqıp olamağan, parmaqnen sayılacaq bir qaç professional ustalarnıñ sayesinde qurumadı.
Olarnıñ sırasına Amet Qalafatov (1860-1942 ss.) kire, o — silâ sanatkârı, quyumcı, qırımtatar örnekçi-ressamı, Qırımnıñ ameliy sanatında unikal şahıs olaraq bellidir.
Usta divar, basma resimleri içün, nağış, qaqma, neşriyat mahsulatı (kitap ve mecmua qapları içün) içün bediiy seviyeli özgün örnekler yarattı.
Qalafatov daa yaş ekende örnekler çızar, olar qırımtatar nağışçı qadın-qızlar arasında darqalır edi.
O, emek faaliyetini çilengir olıp başladı.
Kaqmacı, silâcı zenaatını menimsegen soñ, Qalafatov av tüfekleri, pıştavlar, pıçaqlar yasağan.
Qaqlamalarnen süslengen, altın qaqlamalarnen işlengen bu eşyalar bediiy tekmillikleri ile ayrette qaldırıp, büyük ihtiyacğa malik ediler.
Eñ taacipli yeri şu ki, usta endi 70 yaşını toldurıp bu işlerden çetleşken zamanda, onıñ örnekçi-ressam istidatı gayrıdan canlandı.
Qoluna tüşken bir tabaq kâgıtnıñ üstüne evelleri ştihel ile madenniñ üstünde sızğan soñra padişa raqısınen temizlep, şablonlarnen qaqıp çıqqan örneklerini qalem ile sızmağa tırıştı.
Böyleliknen, qart usta kene de örnek sanatına muracaat etti.
Qalafatov eki yıl içinde qalem, tuş, renksiz ve renkli qalemlernen sızılğan, üç yüzden ziyade örnekli kompozitsiya yarattı.
Avropa sanatından alınğan bazı bir yañı usullarnı kirsetti, meselâ, rakurstan (qıska körünüş) faydalanuv, çeçekniñ dörtten üç qısımını tasvirlev (adeti-üzre musulman sanatında çeçekniñ yuqarıdan körünüşi ya da köndelen kesilgen şekilde tasvirlene).
Qalafatovnıñ örnekleri, Anadolu ve İran sanatınıñ elementlerini işleterek, eski qırımtatar örnekleri esasında yaratılğanlar.
Amet Qalafatov Parijde (1925 s.) Bütüncian manzaralı-ameliy halq sanatı sergisinde, Moskvada (1939 s.) Bütünittifaq sergisinde ve, şu cümleden, Qırım bediiy sergilerinde (1937-1938) iştirak etti.
1930-ncı yıllar onıñ icadında ğayet semeleri oldılar.
Qalafatov yaratqan örneklerden Qırımda aveskâr ressamlar, artellerniñ ustaları, toqumacılar, evde çalışqan nağışçı qadınlar keniş faydalandılar.
1940 senesi, 80 yaşındaki Qalafatov Qırım ASSR Ressamları birligine qabul etildi, oña "Qırım halq örnekçisi" unvanı berildi.
Ustanıñ yaratqan örnek kompozitsiyaları al-azırda Rusiye etnografiya müzeyinde (sabıq SSSR halqlarınıñ etnografiya müzeyi), Qırım Cumhuriyet ülkeşınaslıq müzeyinde, Yaltada birleşken tarih-edebiyat müzeyinde (88, s. 29), Aqmescitte Cumhuriyet qırımtatar sanatı müzeyinde, ciannıñ — Parij, London, Pekin, Moskva, Peterburg — iri müzeylerinde saqlanmaqtalar.
Qırımtatar örneklerini pek yahşı bilgen nağışçı-usta Adaviye Efendiyeva (1879-1944) edi.
O, Kezlevde doğdı.
Örnek yaratuv ustalığınıñ sırlarını öz qartanası, istidatlı ve çeber ustadan ögrendi.
Adaviyeniñ babası yaşağan evniñ bütün donatması onıñ çeber qollarınen yaratılğan edi.
Adaviye 4 yaşında ekende qartanasından onıñ zenaatınıñ bütün sırlarını ögrenip başladı, yavaş-yavaş toqumacılıq ve nagış sırlarını da menimsedi.
Qız 12 yaşında ekende kergef başına oturdı.
Qızı 16 yaşını toldurğanda babası oña toqumacılıq tezyasını alıp berdi ve oña bu zenaatnı ögretecek ustanı davet etti.
Babası halq sanatına yüksek qıymet keserek, qızını oqutmaq içün aqça qızğanmadı.
Adaviye, nağış ve toqumacılıq tehnikasını mükemmel menimsegen soñ, acayip sanat eserleri yaratıp başladı.
1928 senesi Kezlev müzeyiniñ ülkeşınaslıq tögeregi onı milliy nağış ocası olaraq işke davet etti.
1930 senesi artelge işke kirdi, soñra "Eski örnek" artelinde nağış ögreticisi vazifesinde çalıştı.
Efendiyeva istisal içün Qırımnıñ çöl tarafına ait qırımtatar örnek sanatını aks ettirgen 200-den ziyade örnek resimlerini azırladı.
Efendiyevanıñ resimleri ilk olaraq 1935 senesi Moskvada ötkerilgen sergide numayış etildiler, soñra I Bütünrusiye tasviriy sanat aveskârlarınıñ sergisinde de taqdim etildi.
1930-1937 seneleri Efendiyeva Qırımnıñ bütün artelleri faydalanğan yüzlernen örnek kompozitsiyalarını yarattı.
Efendiyevanıñ resimleri boyunca eksport mahsulatı işep çıqıldı.
Efendiyevanıñ örnekleri işletilgen tikicilik eşyaları ve nağışlar Avropa ve Amerikada numayış etildiler.
Efendiyevanıñ icadına has çizgiler, bu — resimniñ açıqlığı, kompozitsiyanıñ özüne haslığı — bunı "Dil-Puş" (1930) yelpaze içün nağış eskiziniñ misalinde közetmek mümkün.
Resim grafikanıñ açıqlığı, nazik şekillerniñ vecizligi ve simmetriyası ile ayırılıp tura.
Eskiz bardaqtaki çeçek klassik kompozitsiyasına üslüpleştirilgen.
Bardaq gügümni añdıra, çekek ise — ince saplı iri, dülber ğonce.
Ğonceniñ etrafında, suv üstündeki tögerekler kibi, dekorativ elementler — alqalar, gyonce ve kertikli yapraqlarnı eki tarafından sarıp alğan yarımay şekilleri yerleşkenler.
%Resim seyircini şekilnıñ temizliği ve sadeliginen meftün ete.
"Menim örneklerim — menim fikirlerimdir" — dep ayta turğan A.Efendiyeva özüniñ kompozitsiyaları aqqında.
Efendiyeva 1944 senesi uzaq sürgünlik yoluna dayanalmay, Samarqand civarında vefat etti.
Belli qırımtatar dramaturgı vecemaat erbabı Seid-Abdulla Özenbaşlı (1867-1924), zamandaşlarınıñ aytqanına köre, çeber, eski nağış ustalarından biri olğan.
Bundan da ğayrı, S. Özenbaşlı acayip çalğıcı ve şair edi.
Teessüf ki, ustanıñ örnekli tikiş istidatı aqqında bizge başqa bir şey belli degil.
O, 1924 senesi vefat etti.
Mezkür işte adı añılğan, qırımtatar kitap naşirciliginiñ "atası" İlyas-mırza Boraganskiy de acayip örnekçi edi.
Toqumacılıq ve qırımtatar ananeviy nağışı boyunca belli mütehassıs Zuleyha Bekirova ananeviy qırımtatar esnaflarını tiklev işinde büyük rol oynadı.
Z. Bekirova 1913 senesi Tavriya guberniyasınıñ Perekop uyezdindeki Mollalar köyünde doğdı.
Tatar mektebini bitirgen soñ, soyları Adaviye Efendiyevanıñ yanına Kezlevge keldi ve "Eski örnek" arteline işke kirdi.
Mında 1930 senesinden 1932 senesine qadar A. Efendiyevadan ğayrı, çeber usta K. Ya. Rıbalskaya da oña ustazlıq yaptılar.
O, 1932-36 seneleri yollanma boyunca Moskvada bediiy-sanayı institutında tasil aldı.
%1936 senesi tehnikumnı bitirgen soñ 1940 senesine qadar Moskva bediy sanayi institutında çalıştı.
Z. Bekirova Qazahistan, Turkmenistan, Şimaliy Ösetiya ve sabıq SSSR cumhuriyetleriniñ kilim toqumacılıq istisalı içün milliy örneklerniñ eskizlerini işlep çıqtı.
Olarnıñ arasında — Nyü-Yorkta (1939 s.) ötkerilgen Bütüncian sergisine toqulğan "Develer" tüyli kilim; "Ösetiya" (1951 s.) tüylü kilim bellidir.
İttifaq cumhuriyetleriniñ ustahane ve fabrikaları içün eskizler yapar eken, Bekirova olarnıñ milliy örneklerini tafsilâtlı ögrenir edi.
Bu maqsad ile o, Orta Asiya ve Qazahistanda ekspeditsiyanen bulundı.
1940-1948 seneleri Bekirova Moskvada ameliy ve manzaralı sanat institutında tasil aldı.
Mında o, V. S. Kondratyev ve B. Yu. Lange kibi ocalarnıñ qolunda oqudı.
İnstitutnı bitirgen soñ, 1948-1968 seneleri Bekirova Moskvada bediiy-sanayı tehnikumında ihtisaslı fenler boyunca oca olaraq çalıştı, ilmiy işnen (Turkmenistanda kilim toqumacılıqnıñ tedqiqatı) ve ressamlıq işlerinen meşğul oldı.
1937 senesinden itibaren 3. Bekirova bütünittifaq ve halqara sergilerde iştirak etti.
ІІІu cümleden: Nyü-Yorkta (1939 s.). Kiyevde (1939 s.). Onıñ işleri Qırım, Moskva, Sankt-Peterburg, Saransk, Aşhabadnıñ müzey kollektsiyalarında saqlanmaqtalar.
Aqlı raatlıqqa çıqqan soñ, Bekirova öz ömürini gobelen sanatına bağışladı.
Usta "Baar kele", "Emek", "Aydınlanuv", "Küz", "Gençlik", "Salüt", "Ay ile natürmort" adlı gobelen kompozitsiyalarını yarattı.
1990 senesi 3. Bekirova Qırımtatar medeniyetini ğayrıdan tiklev boyunca Koordinatsion merkeziniñ daveti ile Moskvadan Aqmescitke keldi, mında o, kurslarğa yolbaşçılıq yapıp, qızlarğa qırımtatar kilim toqumacılıq ve nağış sanatını ögretti.
Soñki yıllarda Bekirova ğayrıdan canlanayatqan qırımtatar tüylü kilim toqumacılıqnıñ örnek mevzuları ve kompozitsiyalarını işlep çıquv meselesi üzerinde çalıştı.
1998 senesi Aqmescitte Qırımtatar sanat müzeyi Qırım etnografiya müzeyinen birlikte Z.Bekirovanıñ 85 yıllığına bağışlanğan şahsiy sergisini teşkil etti.
Zuleyha Bekirova 1999 senesi Moskvada vefat etti.

İsmi Mansurskaya aqqında tafsilâtlı malümatlar yoq.
Bizim malümatlarğa köre, o, soyadına köre belli qırımtatar dvorân qabilesinden ola.
Bağçasarayda "İlk adım" adlı 1-nci kooperativ artelinde instruktor olıp çalışqan, örnek ve tikiş tehnikasını yahşı bilgen.
1930 senesi Qırımda sanayı kooperativleri tarafından yañı açılayatqan nağış-toqumacılıq artelleri içün Mansurskayanıñ yardımı ile instruktor-tehnikler azırlağan birinci kurslar teşkilâtlandırıldı.
Kurslar üç ay devam etip, ihtisaslı mütehassıslar azırlanğan.
Qırımda milliy manzaralı-ameliy sanatnı sarıp alğan inqıraz (XX asırnıñ başında) neticede esnaf istisalınıñ zayıflaşuvına alıp keldi.
İhtimal, bu inqıraz keçip de keter edi, amma soñra halqnıñ özüniñ taqdiri faciağa çevirildi.
1944 senesi qırımtatarlarnıñ birini qaldırmayıp Qırımdan sürgün etkenleri, halq icadiyatı ananelerini ve onıñ yutuqlarınıñ deyerlik ğayıp olunmasına sebep oldı.
Sabıq SSSRniñ çeşit regionlarına sepilgen qırımtatarlar, ükümetniñ olarğa nisbeten er ceetten tazıyığına baqmadan, ameliy sanat eşyalarını hatırlatqan, degerliklerge çevirildiler.
Qırımda doğğan qırımtatar halqınıñ üyken nesili halqnıñ asırlıq ananelerinde östi ve terbiye aldılar, olar öz ecdatlarınıñ turmuş medeniyeti, ömür tarzı ve ananeleri aqqında hatıranı özlerinen taşıdılar, üyken nesil qırımtatar halqı sanatınıñ bazı çeşitlerini, meselâ, kilim toqumacılıq (Özbekistanda Palvantaş qasabası), nağış ananelerini saqlap qaluvda büyük rol oynadı.
Qırımda doğğan nesil sürgünlikte halqnıñ turmuş ve medeniyet ananelerini saqlap qalmağa tırıştı.
Qırımğa, özlerine qaytmaq qısmet olmağan eski ustalarnıñ, olardan ananeviy esnaflarnı ögrengen balaları, şegirtleri qaytıp kelmekteler.
Şu cumleden, quyumcılıq sanatını Ayder Asanov, baba-bala İzzet ve Enver Ablayevler tiklemekteler; Asan Galimov qaqlamanen oğraşa; kiramet ve ufaq plastika ile Fevzi Seit-Halilov, Abdül Seit-Ametov, Rustem Yaqubov, Rustem Skibin, Şamil İlyasov, Mamut Çurlu ve başqaları meşğuller, taşpıçuv sanatını — Ayder Aliyev, İlmi Ametov; tüylü kilim toqumacılıq işlerini — Zeynep Musayeva, Gülnara Asanova, Reyan ve Ediye Bekirovalar, kilim toqumacılıqnı — Arzı Patel, Mamut Çurlu, Sabriye Eyupova ve başqaları tiklemekteler; altın suvlı ve örnekli tikişnen Elmira Muratova, Elvira Osmanova, Elmira Çalbaşeva, Tamara Klüçkina ve Ayşe Osmanova meşğuller.
Qırımtatar milliy manzaralı-ameliy sanatınıñ başqa çeşitleri maddiy sebeplerge köre em de Qırımda mütehassıslar olmağanından, bugünde-bugün daa tiklenmeyler.
Türkiye, Almaniya, Romaniya, Gollandiya ve AQŞta yaşağan qırımtatar diasporası, em de Türkiye ve Ukrainanıñ devlet ve cemaat teşkilâtları manzaralı-ameliy sanatınıñ esas çeşitlerini ğayrıdan tiklev işinde büyük yardımda bulunmaqtalar.
Bugünde-bugün Aqmescit, Qarasuvbazar, Bağçasaray, Kezlev şeerleri, Kokköz, Taraqtaş, Bağay köyleri — Qırımda milliy manzaralı-ameliy sanat merkezleridir.
Yarımasırlıq sürgünlikten qaytayatqan qırımtatar halqı bugünde-bugün tuvğan topraqlarında öz tillerini, medeniyetlerini tiklev ceryanında misilsiz qıyınlıqlarnı yeñmekteler.
Özgün sanatını saqlağan halq onı kelecek nesillerge miras etip qaldırmağa tırışa.
Qırımtatar halqınıñ maddiy medeniyetine ait yadikârlıqlarnı toplav ve saqlavına, manzaralı-ameliy sanat eşyalarını toplav işine büyük emiyet berilmekte.
Bu maqsadnen Qırım Cumhuriyet qırımtatar sanatı müzeyi meydanğa ketirildi.
Müzeyni teşkil etüv tarihı 1992 senesinden başlandı.
Qırımtatar milliy sanatınıñ degerlikleri keniş kölemli ve acele sürette toplanmalı, olarnı saqlav meselelerinen oğraşılmasa, tez arada toplamağa da, saqlamağa da şey qalmaycaq.
Vaqıt elden qaçırılacaq.
Bundan itibaren çeşit vaqıtlarda yarımadadan alıp ketilgen milliy maddiy medeniyet ve sanat eserlerini ve eşyalarını kene de Qırımğa qaytaruv işine ayrıca diqqat ayırılmaqta.
Orta Asiya memleketlerinde, Romaniya, Bulğaristan ve Türkiyede qırımtatarlar toplu yaşağan yerlerde qırımtatar diasporasınıñ vekillerinen birlikte ekspeditsiya işçleri alıp barıldı ve ileride de böyle işler alıp barmaq közde tutula.
Qırımdan tışta yaşagan qırımtatarlar, Qırımda müzey teşkil olğanını bilgen soñ, olarnıñ ecdatları Qırımdan alıp ketken ve şimdi qorantalarında yadikârlıqqa çevirilgen şeylerni öz teşebbüsleri ile muracaat etip, müzeyge bermek istegini bildireler.
Meselâ, 1998 senesi Romaniyada yaşagan qırımtatarlarnıñ delegatsiyası Qırımda ziyaretnen bulunganda, qırımtatar manzaralı-ameliy sanat eşyalarınıñ kollektsiyasını müzeyge taqdim ettiler.
1999 senesi dekabr ayında müzey Konstantsiyadan 1850-1950 seneleri içinde Qırımda ve Dobrucada yaşagan qırımtatar ustaları tarafından işlengen 56 nağış aldı, bu kollektsiyanı Kemal Müsret toplağan.
1999 senesi Qırım iliminde ilk olaraq, Dobruca (Konstantsa, Rumıniya) qırımtatarlar toplu yaşagan yerlerge ekspeditsiya ötkerildi, onı Cumhuriyet qırımtatar sanatı müzeyinen birlikte Romaniyanıñ Demokratik Türk-tatar birligi teşkilâtlandırdı.
Çoq sayılı qırımtatar diasporası yaşagan Konstantsa (Romaniya) şeerinde Halq sanatı müzeyiniñ fondlarında qırımtatar ameliy sanat eşyalarınıñ (küpeler, gerdanlıqlar, quşaqlar, baş ziynetleri, urbalar, altın tikiş, nagışlar) unikal kollektsiyası saqlanğan.
Müzeyniñ fondlarında XVIII asırnıñ soñlarına ve XX asırnıñ başlarına ait qırımtatar manzaralı-ameliy sanatnıñ 2500-den ziyade nushası saqlanmaqta.
Müzeyniñ yanında restavratsiya işlerinen oğraşqan ustahane çalışmaqta.
Müzeyniñ hazinehanesi eñ zemaneviy donatmalarnen teminlengen.
Bazı esnaflarnıñ ananeleri (eñ evelâ kilim toqumacılıq ve nağış) romaniyalı qırımtatarlarnıñ arasında alâ daa kütülmekteler.
Teessüf ki, sovet devirinde qırımtatar sanatı eserleriniñ ekseri qısımı ğayıp etildi ve coyuldı, bundan itibaren, Cumhuriyet qırımtatar sanatı müzeyiniñ fondlarında tek biñge yaqın unikal nusha mevcut.
Olarnıñ da çoqusı Qırımdan tışta toplanıldı.

 ### 3.2. BEDİİY MADEN VE QUYUMCILIQ SANATI

Maden, aqlı olaraq, manzaralı-ameliy sanatınıñ klassik materialı sayıla.
Savut-saba, merasim ve turmuş çanaq-çölmek, silâ eşyaları, quyumcılıq eşyalarını yasavda onıñ yeri ayrıca olğan.
Esnaf inkişaf etip başlağandan berli qırımtatarlarda da madenni bediiy işlevniñ öz ananeleri ve qazançları olğan.
Qırımtatar ustaları yasağan eşyalar şekillerniñ çeşitleri ve özgünligi, işniñ yüksek keyfiyetile ayrılıp turğanlar em de olar ekseriyet eksport mahsullar olaraq şarq ve ğarp memleketlerge tüşkenler.
Şeerlerniñ çoqlaşuvı, madenden işlengen eşyalarnıñ inkişafına siltem berdi.
Qırımdaki maden külçeleri, em de başqa yerlerden alıp kelingen büyük miqdardaki baqır külçe ve başqa renkli madenler buña yardım ettiler.

"Bu sanat ne qadar darqağanı aqqında, şekillengen böyle detallerge baqıp aytmaq mümkün, bu — qapı aşıq-petilleri, örnekli qalaylanğan ve yapıştırılğan baqır ziynetler, kesilgen ince örnekli sarı baqır kilitler, demir parmaqlıqlar — olarnı şimdi de Qarasuvbazar, Kezlev ya da Bağçasaraynıñ eski evlerinde rastketirmek mümkün.
Şu cümleden, çoyun, baqır qandiller, çıraq ve fenerlerni, meselâ, "Mihari-Suleyman" büyük panikadilosı, Bağçasaraynıñ Hansaray camisindeki Solomon çırağı ya da Kezlevniñ Şukurla-Efendi camisindeki fenerni qayd etmemek mümkün degil".
XVII asırnıñ ortalarında Qırımda bulunğan türk seyaatçısı E.Çelebi Çoyunçi (Şimdi Urojaynoye köyü, Aqmescit rayonı) köyüni böyle tasvirley: "Balha, Buhara, Samarqand, Luristan, Multanda meşur tökme demir qazanlar yasaylar; olarğa kerek külçe Qırım memleketinde, Çadır-Dağda qazıla".
Qırımda bu esnaf inkişaf etken merkezler Qarasuvbazar, Bağçasaray edi.
Rus seyaatçısı Kondaraki, XIX asırda bu şeerlerni ziyaret etkende şunı qayd etti ki, esnafçılar arasında eñ zenginleri qılıç, tüfek, pıçaq ve baqır savut yasağan soyları eken.

Esnaf tsehleri tar ihtisaslıqqa qattı riayet eter ediler.
Böylece, tüfekçiler, çilengirler, baqırcılar ve qalaycılar kibi zenaatlarnı ayıra turğanlar.
İşletilgen materiallarnıñ tabiiy hususiyetlerini bilüv qırımtatar ustalarına onı ğayrıdan işlevde eñ kelişken usullardan faydalanmağa imkân bere, em de onıñ özünde gizlengen iqtidar ve estetik imkânlarını da kenişçe açmağa imkân bere edi.
Maden eşyanıñ şekil ve etraf çevresiniñ ifadeligi işletilgen dekorativ vastaları ile, üstü çeşit-türlü işletilgeni ile arttırıla edi.
Qırımtatar eşyaları öz vazifeleri ve şekilleri boyunca çeşit-türlüdir: lengerler, tekne, tabaq, tepsi, çanaq, filcan, qade, meşrebe, tava, sılapçı, legen, manğal, saan, sini ve ilâhre.

Keniş darqalğan eşyalardan biri, büyük suv savutı — gügümlerdir.
Gügümler Qırımnıñ dağ rayonlarınıñ sakinleri çoq faydalanğan savutıdır.
Gügümlerniñ tübü keñ ve qaviy ola, onı omuzlarğa yerleştirmek içün sapı pek oñaytlı edi.
Gügümniñ şekili kesilgen konusnı añdıra, mıtlaqa yüksek qapağı ola edi.
Şahsiy ve müzey kollektsiyalarında pek çoq gügüm toplanğan.
Gügümler ekseriyet quş, balıq (postvizantiya tesiri) selbi ve çeçekler tasvirlengen kompozitsiyalar qaqmalı örneklernen süslendirilgenler.
Cumhuriyet qırımtatar sanat müzeyiniñ fondlarında abdest almaq içün acayip savutlar saqlanmaqta, qumanlar (qapaqlı, uzun sümekli ve bükülgen saplı) baqır ya da qalaydan yasalğan.
Sarı altın tüsteki qalaylı eşyalar, temiz baqırnıñ hususiyetlerini saqlayaraq, pek qaviy ola turğanlar.
Bu soy madenden çoqusı qave degirmenleri, cezveler, yıbrıqlar azırlay ediler.
İıbrıq armut şekilindeki türk stakanını añdıra.
Böyle şekildeki savutnıñ içindeki şingenlik çoq vaqıtqace suvumay ve öz dadını saqlap qala.
Sinilerniñ şekili ve dekorı da çeşit-türlü: oval, dörtköşe, qıyıştırılğan köşeli, dos-doğru çetli ya da tögereklengen.

"Meryem-ana qazanı" savutınıñ kelip çıquvı Qırımnıñ yalıboyu ve dağlı qırımtatarlarnıñ hristian keçmişinen ve İsa peygamberniñ anası — Meryemniñ adınen baglıdır.
Bu savut loqsalarğa aş-suv taşımaq içün qullanılğan.
Bu savut alçaq tsilindr şekilinde olıp, çetleri qaytarılğan, özü de ösümlik ve geometrik şekildeki qaqmalarnen, ve qoruyıcı temsillernen süslendirilgen.
Qırımtatar tarihı ve medeniyetiniñ belli tedqiqatçısı Refat Qurtiyev savutlarnıñ birinde analıqnı qoruyıcı, qadimiy türk allası Umaynıñ adını açıqlay bildi.
Qırımtatarlarnıñ ziyade sevgen materialı qızıl baqır edi.
Ondan aşhane savut-sabaları, sofra donatuv eşyaları, yarıqlatuv kedikleri, amam savutları ve saire eşyalar azırlay ediler.
Baqır sıcaqnı yahşı keçirgeni içün, ondan çeşit türlü qazanlar yapıp, içlerini, bazıda tışlarını da qalalay ediler.
Savutnı yerge qaqılğan uzun qazıqlar üstünde qalaylağanlar.
Qırımtatarlar turmuş ve merasim adetlerini kütüvde qullanğan baqır ya da qalaylı savutlar pek oñaytlı, temiz em de ealiniñ aşağı ve orta tabaqaları içün fiyatı ceetten pek kelişken edi.
%Tatar aristokratiyası ve asılzadeler kümüş eşyalardan faydalana turğanlar. 
 %Qırımtatarlarnıñ medenden yasalğan savutları özleriniñ funktsionalligi ve dülber tışkı körünişinen ayırılıp tura ediler.
Örnekli qaqma, basma resim ve oymalı örnek ananeviy usullarnen yapıla edi.
Zengin örnekli savutlar interyerni yaraştırmaq içün hızmet eterek, onıñ saibiniñ eyiallığını bildirir edi.
Maden tabaq üstünde yapılğan çekanka — qaqma resim culâlavnıñ eñ mürekkep usulı sayıla, çünki bu usulnen çalışqan vaqıtta resim, onıñ relyefi ve fakturasını bivasta iş ceryanında yaratmalı.
Örnek küçük çöküç ve mahsus qalem vastası ile yapıla.
Çoqusı qaqma resim oymalı resimnen süslendirile.
Oymalı resimlerniñ esasını üçköşelikler, romblar, tögerekler teşkil etip, sinilerniñ çetlerini, küçük bardaçıqlarnıñ kenarlarını yaraştıra, olarğa ayrıca güzellik bağışlay ediler.
Çilterli oyma yarıqta pek yarışıqlı, körümli ola, şunıñ içün de onı yarıqlatuv kediklerinde — qandil, şamdanlarnı süslendirüvde işlete ediler.
Türk seyaatçısı Evliya Çelebi, qırımtatar dürbesiniñ içindeki donatmalarnı qayd eterek, eyecan ile tarifley: "Er bir... qubbe sanki dünya devirilgen yer.
Bu — yüz türlü qandil, lüle (çubuq), altın ve kümüş şamdanlarnen yaraştırılğan qubbeler".

Madenni bediiy işlevde keniş darqağan usullarından biri gravirovka.
Oyma resimdir, açıq ve ince çızıqlı resim yaqın mesafeden yahşı körüngeni sebebinden, basma resimlernen savut-saba ve quyumcılıq eşyaları yaraştırıla turğan.
Aşhane savutları arasında hususan siniler ayrıca örneklengenler.
Kilim ve minderlerniñ üstünde oturmağa alışqan qırımtatarlar açılğan dörtayaqlıqqa siniler yerleştirip, olarnı massa yerine qullanır ediler.
Savat (qarartma) tehnikası kümüş eşyalarnıñ tegiz ve resimli üstlerine ayrıca aenk bere edi.
Qarartılğan eşya tınıq parıldayaraq, oña ayrıca güzellik, tamlıq bağışlay.
Cumhuriyet qırımtatar sanatı müzeyiniñ fondlarında bu tehnika ile süslendirilgen bir qaç eksponat mevcut.
Olarnıñ arasında — zem-zem suvu içün savutlar toplamı bar.
Toplam sini ve eki filcandan ibarettir.
Eşyalarnıñ küçükligi ve olarnıñ şekilleri, üstleri basma resim, qarartuvlarnen süslengeni, savutlarnıñ tantanalı, merasimii vazifelerini qayd eteler.

Kertme tehnikası ХVII-ХVIII asırlarda eşyalarnı manzaralı culâlavda keniş qullanılğan usul edi, ayrı bir nushalarda ise XX asırnıñ başına qadar işletilgen.
Kertme sanatı o derecede kenişlegen edi ki, altın ve kümüş telçikler ile evde qullanılğan er şey (meselâ, ayaqqap kiymek içün qaşıqqa barğance) yaraştırılğan.
Bağçasaray tarihiy-medeniy müzey-zapovedniginiñ fondlarında saplı büyük şamdanlar saqlanmaqta.
 Olar kertme tehnikası ile ay-nurlı ösümlik örneklerinen yaraştırılğan olıp, özleriniñ qocamanlığını yoq etip, acayip yengillik asıl eteler.
Kertme tehnikası ile ğayet zengin ve inceliknen yaraştırılğan eşyalarnıñ arasında silâ eşyaları — pıçaqlar, qılıçlar, tüfek qundaqlarını qayd etmeli, olarnı büyük partiyalar ile Rusiye, Poloniya, Frantsiya, Kavkazğa alıp kete ediler.
Tüfekçilik saasınıñ çeçeklenüvi ile renkli madenlerni altın ve kümüşnen qaplav sanatı bağlıdır, bu ise eşyanıñ bediiy qıymetini arttıra.
Altın künesuv vastasınen qaplana, ya da madenniñ üstüne ince yaldızlı altın tabaçıqlar yapıştırıla turğan.
Esnaflar bu tehnikanı öyle ustalıqnen menimsegen ediler ki, olar yapqan yaşyalarnı kerçek de altın ve kümüş şeylerden ayırmaq qıyın ola edi.
Qırımtatarlarnıñ silâ sanatı — halqnıñ tarihı ve medeniyetinde eñ parlaq ve ayrıca bir saifesidir.
Sıq-sıq olğan cenkler, hanlıqnıñ sıñırlarında toqtamağan çarpışmalar silâcılıqnıñ inkişaf etmesine yardımcı oldılar.
Silâ esnafı qırımtatarlarnıñ ömür tarzınen de sıqı bağlıdır.
Atqa minmek, silâdan faydalanmaq kibi hususiyetler balalarğa yaşlıqtan ögretile edi.
Yahşı at ve zengin silâ — erkek adamnıñ menliginden delâlet berip, onıñ ömür qazançlarını belgiley ediler.
Saray resmiy merasimler — çetelli elçilerni qarşılav, ordularnıñ körügi, avğa çıquv — ötkergende olarnıñ silânen yaraştırıluvına büyük emiyet berilgen.
Silâ esnafçılığı hususan şeerlerde inkişaf etken.
Ebet, bu saada Bagçasaray ve Qarasuvbazar meşur ediler, bu şeerler qadimiy zamanlardan berli hanlıqnıñ iqtisadiy ve esnaf merkezleri ediler.

Qırımtatarlarnıñ "beyaz silâ" dep adlandırılğan suvuq silâları büyük şan-şüret qazandı.
Pıçaq, qama, hancerler bütün Şarqta şüret qazanğanlarından ğayrı, bu silânı Moskva da satın ala edi; bu malnıñ ticaret partiyaları bir yılda 400 biñ nushağa bara edi.
Qırımtatarlarnıñ beyaz silâsına, eñ evelâ onıñ qaviyligi ve demirleriniñ dülber şekiline yüksek qıymet kesilgen.
Lâkin silâ mühlisleriniñ diqqatını onıñ yaraşıqlığı da celp etken.
Sapları morj kemigi ve qazıqtişlerinden qaqlamalarle süslendirilgen, eşyanıñ demirleri ise — altın ve kümüş kertmeler ile yaraştırılğan.
Böyle eşyalar Avropada, ekseriyet Frantsiyada satıla edi.
İstanbulda ise olarğa oşatıp sahte eşyalarnıñ istisalı teşkil olunğan, bu eşyalarnıñ üstüne Qarasuvbazar ve Bagçasaray ustalarınıñ tamgalarını basqan soñ, olarnıñ fiyatı keskin köterile edi.
Eşyalarnıñ demir qısmı meşur damassk bolatından yasala edi.
Cumhuriyet qırımtatar sanatı müzeyiniñ fondlarında saqlanılğan pıçaq — özünde em vazife em estetik keyfiyetlerini birleştirgen qırımtatar silâsınıñ aydın misalidir.
Pıçaqnıñ ince, nazik şekili bar, sapı da, demiri de basma resim ve qarartmalarnen süslendirilgen.
Eşya deşetli silâ olaraq degil de, milliy kostümni yaraştıracaq bir qısımı, ya da milliy turmuşnıñ bir yaraşığı olaraq qabul etile.
Teessüf ki, qırımtatarlarnıñ zemaneviy turmuşında, qırımtatar silâcıları yasağan zşyalarnı tapmaq deyerlik mümkün degil.
Dissertatsiyanıñ müellifi avcı-çobanlar qullanğan pıçaqnı tapmağa nail oldı.
Onı demirci Ayyar Cemaleddin oğlu (1926 senesi Küçük-Özen köyünde doğğan) yasağan.
Pıçaq çüy şekilinde olıp, damassk bolatına oşağan bağçasaray bolatından yapılğan.
Demiri sapına kirsetilip, tunç "qaş" vastasınen pekitilgen.
Onıñ üstü yıltırağance tegizlenip, örnekli kertiklernen yaraştırılğan.
Sapnıñ yuqarı qısmı eki qulağı olğan üslüpleştirilgen baş şekilinde, bu soy pıçaqlar qulaqları qara olğanı içün "qaraqulaq" adını aldılar.
%Qaraqulaqlarnı esasen odaman çobanlar taşığanlar.
Qırımnıñ cenübiy yalıboyu tatarları arasında sapı çızma şekilinde yasalğan "çızma" adlı pıçaqlar da qullanılğan.
Pıçaqlarnıñ sapları boynuz, kemik, bazıda bütün bir tunç parçasından, ya da Afrikadan ketirilgen fil kemiginden yasala edi.
Demirlerniñ ucları qayırılğan qırımtatar qılıçları Qırımdan uzaqlarda da belli ediler.
Qılıçnıñ yengilligi, em de parlav, kesüv, sançuv darbelerini birleştirgen cenkâver qılıçqa ağır hancerge nisbeten üstünlik berile edi.
Qırımtatar askeri qoşma silâsı olaraq uzun ve keñ baltalar — "ay baltalar" qullana edi.
Olar yarımay şekilinde olıp, örnek ve yazılar ile qaplana edi.
Bazıda bu baltalar eki ağızlı ola edi.
Qırımda ateş açıcı çeşit silâlar da azırlay ediler.
Bağçasarayda onlarnen tüfek ustahaneleri olğan.
Tüfek ve pıştavlar dülber, yahşı atqan, alıp yürmesi oñaytlı olğan.
Qıymetli ağaç cınıslarından yasalğan qundaqları zengin qaqlamalarnen süslendirile edi.
Çaqmaqlı tüfekler damassk bolatından köşeli ya da tomalaq şekilde, tegiz ya da oymalı olaraq, pek qaviy yasala ve şunıñ içün de pek çoq memleketlerde ihtiyacı büyük edi.
Qısqa qundaqlı qırımtatar karabinlerine de kjsek qıymet kese ediler.
XIX asırnıñ soñunda ve XX asırnıñ başında Bağçasarayda yasalğan bir karabinniñ fiyatı altı yahşı atnıñ fiyatınen bir kele edi.
Qırımnıñ ateş açıcı silâları eksport eşyalarına kire, tek memleketten tışqa çıqarmaq içün yılda 2000 nusha işlep çıqarıla edi.
İşi, siyaset ile, qırımtatarlarnıñ hocalığı ve ömür tarzınen sıq bağlı olaraq, ameliy sanatnıñ başqa çeşitleri kibi, yarımadada silâcılıq yüz bergen siyasiy, iqtisadiy deñişmelerniñ neticelerini öz üzerinde sınadı.
Silâcılarnıñ XIX asırnıñ soñuna ve XX asırnıñ başına ait mahsulatı, ekseriyet dekorativ vazife taşıp, qırımtatar silâsınıñ namını, onıñ anane ve hususiyetlerini saqlamaga areket etildi.
Bu devirde tüfek, pıçaq, qılıçlar av ve turmuş ihtiyacları içün çıqarıla, qıymetli ve fahriy ediyeler sıfatında qullanıla ediler.
Kütleviy olğan silâ istisalı, şahsiy sımarışlar seviyesine tüşti.
Eşyalar öz utilitar vazifesini coyaraq, müzey ve şahsiy kollektsiyalarda saqlanıp qaldılar.
Bugünde-bugün qırımtatar silâ sanatınıñ eserleri Bağçasaray tarihiy-medeniy zapovednigi müzeyiniñ fondlarında, Rusiye etnografiya müzeyiniñ kölletsiyalarında, ayrı nushalar Moskva Kremliniñ Silâ müzeyinde, Şarqiy Avropa müzeylerinde, Türkiye müzey kollektsiyalarında saqlanmaqtalar.
Silâcı ustalar yaratqan pek çoq eşyalar Qırımdan tışqa alıp ketildi ve ğayıp oldılar.
%Saqlanıp qalğan nushalar, qırımtatar ustaları tarafından mükemmel menimsenilgen usullarnıñ keniş işletilgenini köstereler:yañı örnekli oyma, qaqma,altın ve kümüş kertme, sadet ve kemiknen mıqlama, savatlama, yıldızlama.
Bu — basma resim, qarartuv, altınnen qaplav çeşitleri, madenden işlengen eşyalarnıñ örnek mevzularında qadimiy dinlerniñ parlaq obrazları, çeşit qabilelerniñ merasim obrazları (asırlar devamında olar biri-birini almaştırıp, qırımtatar etnosı medeniyetiniñ şekillenüvine tesir ettiler), öz aksini tapqanlar.
Ustalar lâle, gül ğoncesi, qaranfil, gül çerepi, çeşit meyvalar, ösümlik mevzularını büyük mearet ile işlete ediler.
Olarnıñ episiniñ temsil manası olıp, qolay añlaşıla edi.

Qırımtatar halqınıñ etnogenezinde "substrat" rolüni oynağan Qırımda yaşagan türk qabileleriniñ totematik tasavurları halqnıñ hatırasında qaviy pekindiler.
İslâm ideologiyası çoq vaqıtqace onı yeñip olamadı.
Qırımtatar manzaralı-ameliy sanat eserlerinde qoyun başınıñ ya da burmalı boynuzlarınıñ üslübiy tasviri çoq vaqıtqace saqlanıp qaldı;türk halqlarnıñ añlamında qoyun muqaddes ayvan olğan ve onıñ tasviri qorçalaycı temsil taşığan.
Buğa da muqaddes mana taşığan, o, erkek küçüniñ temsili olğan.
Sığın ve bars tabiatnıñ aydın ve qara küçleriniñ temsilleri edi.
Maden eşyalarnıñ dekorında epigrafik örnek keniş işletilgen,o, bütün musulman sanatınıñ hususiy çizgisidir.
Yazılarnıñ mündericesi çeşit olğan, ustanıñ adından baş arifi qayd etilüvden başlap, işlengen yeri (bu ğayet qıymetli malümat), ve daa çeşit istekler, sağ-selâmetlik, baylıq tilev, şiir ve Qurandan surelerge barğance yazılabile.
Ekseriyet örnekniñ içine çeşit şekildeki medalyonlar ve geraldik belgiler kirsetile turğan.
Qırımtatar quyumcılıq sanatı inkişafınıñ evrimini közetir ekenmiz, şunı qayd etmek mümkün ki, birinci ziynetler, başqa halqlarda olğanı kibi, utilitar vazife (urbağa iliştirilgen, saçlarnı toplap tutqan ve ilâhre) taşığanlar; soñra, devamlı tarihiy inkişaf yolunda ziynetlerni çeşit apotropeik añlamlar ile baglanğanlar, olar merasim vazifesini taşıp, qoruyıcı ve nazarlıqlar rolüni oynaganlar; niayet, XX asırğa barıp, ziynetlerniñ dekorativ hususiyetleri üstünlik etip başlaylar.
Bizim künge qadar qırımtatar quyumcılıq ziynetleri pek az qaldı.
Bu eşyalar başqalarına nisbeten hırsızlıqqa ziyade oğradılar, bundan itibaren müellif öz tedqiqatında ekseriyet vesiqalı, fotosüretli, ağzaviy materialğa ve saqlap qalınğan nushalarnıñ az bir miqdarına esaslanmaqta.
Qırımtatar quyumcılıq eşyalarınıñ hususiyetlerine Mısır, Gretsiya, Rim, Vizantiyadan ketirilgen ananeler büyük tesir taşladılar, lâkin şekil, üslüp, süslendirüvde musulman Şarqı medeniyetiniñ tasiri açıq sezilmekte.
Ananeviy esnaflar ustalarınıñ sırasında quyumcılar ayrıca yerde turmaqtalar.
Olarnıñ tükân ve ustahaneleri er vaqıt şeerniñ merkezinde ya da büyük maalelerde yerleşken.
Qırımda quyumcılıq sanatınıñ qadimiyligi aqqında HІІІ-HV asırlarğa ait hazineler delâlet bereler.
Orta asırlarnıñ ve XX asırnıñ başlarına qadar Qırımnıñ eñ büyük quyumcılıq merkezi Bağçasaray edi.
Qırım quyumcılarınıñ eñ sevgen madeni kümüş olıp, evel-ezelden onıñ Ay ile tılsımlı bağı olğanını qayd ete ediler.
Altın ile çalışqan ustalarğa "altıncı" dey turğanlar.
U.Bodaninskiyniñ fikirine köre, quyumcılar ve altıncılarnıñ tsehi Qırımğa İran, Kavkaz ve Orta Asiyanı keçip İndistandan kelgen.
Altın eşyalar istisalınen qırımtatarlardan ğayrı, özlerini İndistandan çıqqan ariyler saygan, çingeneler ögraşa ediler.
Ebet, İndistan ile bağları olarnıñ tek hatıralarında saqlanıp qalğan, lâkin quyumcılıq esnafınıñ ustalığı, eşyalarnıñ üslübine baqqanda, İranda menimsenilgen.
İran quyumcılıq mektebiniñ qırımtatar quyumcılıq sanatına bu qadar büyük tesiri — bu umumqırım quyumcılıq sanatınıñ devamlı inkişafınıñ neticesidir, o, ulu İran qabileleriniñ sanatına ait quyumcılıq eşyalarından başlana.
Añılğan qabileler — kimeriy, skif, skolot, sarmat, iran tilli aslar, alan ve gotalanlar, olar çoq vaqıt Qırımda yaşağan, yarımadada ebediy yaşamaga qalğan bu qabilelerniñ bir qısımı soñra cenübiy yalıboyu ve dağlı qırımtatarlarnıñ etnogenezinde iştirak ettiler.
Orta asır tseh teşkilâtlarınıñ qattı qaideleri quyumcılıq işleri ananeleriniñ saqlap qaluvına qoltuttılar.
Quyumcılıq eşyaları milliy qadın-qızlar ve qısmen erkek kostümleriniñ ayrılmaz terkebiy qısmı olıp, öz saipleriniñ içtimaiy vaziyetinden delâlet bere ediler.
Ziynetlerniñ episini üç esas gruppağa ayırmaq mümkün: baş, boyun-köküs, qol ve bundan da ğayrı — bel ziynetleri, dualıqlar.

 Qırımtatar qadınları fes kiygenler.
XX asırnıñ başında qadife fesler altınnen tikilip, çetleri pullarnen yaraştırılğan.
Fes şekili, türk, Kavkaz, İran halqlarında keniş darqağan fes — "töpelikni" añdıra.
Qırımtatar fesi tögerek tübü ve qattı qasnaq quşaqtan ibaret olğan.
Fesniñ quşağı pullarnen süslendirilgen, tübü ise kümüş ya da altın töpeliknen yekünlengen.
Töpelik qırımtatar quyumcılıq sanatında populâr örnek mevzuları — çeçek ya da yıldız şekilinde örnekli tepsiçikke oşay.
Başnı çeçekler ile (gülçember) bezetüv adeti qadimiy zamanlardan kelgen, çeçek de yıldız kibi, em temsil, em de bediiy emiyetke maliktir.
Qırımtatarlarnıñ mañlay taqınçağına "baş altını" denilgen.
Bu taqınçaq festen aşağı pekitilip, relyefli örnek, çeçek ya da yıldız tepsiçik ve çoqsayılı iri küpeler kombinatsiyasını teşkil ete edi.
Baş altını taqınçağı saibiniñ içtimaiy vaziyetini bildirip, onıñ maddiy baylığından delâlet bere turğan.
Qocağa çıqqan qadınnı ayırdı etken alâmeti zulüfler edi.
Olar baş kiyimge pekitilir, ve şekilleri de çeşit-türlü ola edi.
Olar, ekseriyet, kümüşten işlengen olıp, basma resim ve taşlarnen süslendirilgen, ya da ufaq daneçiklernen süslendirilgen filigranlı bütün pilâkilerden ibaret edi.
Qırımtatar qadın-qızlarnıñ baş kiyimleri qulaqlarını qapatmağan, bundan itibaren küpe ve başqa taqınçaqlarğa büyük emiyet berilgen.
Küpeler konus şekilinde, dörtköşe, burulğan ola ediler, lâkin eñ keniş darqağan yarımay şekili edi.
Qırımnıñ çöl tarafından biri-birine zıncırçıq ile pekitilgen, uzun sırğalar taqa ediler.

Köküske taqılğan taqınçaq — gerdanlıq ya da köküslik anteriniñ oymasını qapata ve urbanıñ ziynetli qısmı olaraq hızmet ete.
Gerdanlıq filigranlı pilâkiler, pullar, yarıqıymetli taşlar ve zıncırçıqlardan ibaret ola.
Qırımtatarlarnıñ eñ populâr ziynetlerinden biri toqalı quşaqlar olğan.
Olarnı erkekler de, qadınlar da, balalar da taqqanlar.
Quşaqlar maden (biri-birine pekitilgen ayrı-ayrı pilâkilerden), meşin, parça, qadifeden yasala.
Quşaqnıñ tığız negizine bazıda bant ya da çeçek şekilinde maden sülükler tizile.
Quşaqnıñ kümüşten yasalğan başı ayrıca süslendirile.
Başları çift ola — tomalaq, badem şekilinde, kobelek qanatları şekilinde ola.
Adeti üzre, toqa şekiliniñ esasında — biri-birine küzgü aksinde yerleştirilgen, çetleri kertikli eki yüzüm yaprağı, olarnıñ üstüne eki çeçek yaprağı qoyulğan ve, niayet, bularnıñ episi çeçek şekilinde tepsiçiknen pekitilgen,
 Neticede kölemli, üç qatlı (yipişli) kompozitsiya asıl ola, bazıda onıñ çekisi 400 grammğa yete edi.
Bu soy yipişli quşaqlarnen bir sırada oyma resim ile süslendirilgen ve zıncırlı küçük hancer ile pekitilgen qaqmalı toqalar da rastkele.
Cumhuriyet qırımtatar sanat müzeyinde 30-ğa yaqın qırımtatar quşaqlarından ibaret zengin kollektsiya mevcut.
Qırımtatar milliy kiyimlerini yaraştırğan qısımlarından daa biri dualıqlardır.
Şekil ceetten — dörtköşe, üçköşe, boru şekilinde olıp, quvuş içlerine dualar qoyülgan, dualar insannı yaman köz ve çeşit belâlardan qorçalağan.
Cumhuriyet qırımtatar sanat müzeyiniñ eksponatları arasında filigran tehnikası ile işlengen boru şekilinde dualıq mevcut.
Başqa bir dualıqnıñ dörtköşe ösümlik örneginiñ tögerekli sızıqlarınen ve qadife aenkindeki qarartuv tökmeleri ile yımşatılğan, böyle süslendirüv kümüşniñ külrenk-kök üstünde pek dülber körüne.
Madenden yasalgan dualıqlar qadın-qızlarnıñ saçlarına örüle turğan, olar zıncırçıqlar ya da ince maden yipçiklernen pekitilgenler, olarğa saç-qadise deyler.
Qırımtatar quyumcıları bediiy maden dekorlarınıñ çeşit soylarını işlete ediler, lâkin filigran — çilter tehnikasına üstünlik berile edi.
Esasen, filigrannıñ eki çeşiti qullanılğan: zeminli örnek azır pilâkiniñ üstüne yapıştırıla; ve çeltekli — çeşit qalınlıqtaki tegiz ve burulğan yipler çeltekli örnek asıl eteler. 
Filigranlı kompozitsiyalar bürtükli topuzçıqlarnen toldurıla, olar örnekniñ esas buğumlarını qayd eteler, ya da bütün taqınçaqnıñ üstüni qaplap, ışıq-kölge oyunını yarata ediler.
Quyumcılıq taqınçaqlarnıñ ösümlik mevzuları tek yipişli, ya da oymalı örneklerniñ esasını teşkil etmekten ğayrı, eşyanıñ şekilini de belgiley ediler, meselâ, quşaqnıñ toqası çeçek şekilindemi, özüm yaprağımı ya da badem şekilinde yasalacağı belgilene edi.
Astral mevzular — yıldız, küneş, ay da qırımtatar quyumcılıq eşyalarında çeşit şekilde ğayet nazik ve dülber tasvirlengen, olarnıñ manzaralı-estetik hususiyetlerinden ğayrı, çeşit belâlardan qorçalayıcı vazifeleri de olğan.

Quyumcılıq eşyalarınıñ çeşitligi, er biriniñ ayrı vazifesi, parlaq süslenüvi, eşyalarnıñ er tipiniñ individual variantlarınıñ çoqlugı, em de asırlar devamında asıl olğan qullanuv medeniyeti qırımtatar ameliy sanatınıñ bu çeşitiniñ qadimiy ananeleri olğanı aqqında aytalar.
XIX asırnıñ soñu ve XX asırnıñ başına ait nushalar qırımtatar ustalarınıñ yüksek professional seviyesini ve bediiy didlerini numayış eteler.
Buña baqmadan, 1920-nci senelerniñ soñunda ve 1930-ncı senelerniñ başında, eski ananeler ğayıp oluvı, ömür şaraitleri deñişkeni, turmuş sovetleştirilgeni sebebinden, quyumcılıq eşyaları ve bediiy madenniñ başqa çeşitlerine de ihtiyac keskin eksildi.
Eger asırnıñ başında, misal olaraq, kelin ciyezlik qalaylı savut-saba, bir taqım qadın taqınçaqları ve ilâhre ziynetlerni azırlamaq kerek olğan ise, (bu adetler quyumcılarnı da, qalaycılarnı da işen teminlep tura edi), endi toy merasimleri bayağı sadeleşip, adiy ZAGSnen yekünlene.
Yalıñız yüzük, küpelerge ihtiyac daa bar edi.
Quşaq, zülüf, gerdanlıq, dualıqlar deyerlik yasalmay edi.
Qıymetli madenlernen çalışuv imkânı olmağan soñ, quyumcılıq zenaatı da ğayıp oldı.

Asırnıñ ortalarına barıp, quyumcılıq ziynetleri çıqaruv istisalı bütünley toqtatıla, yalıñız XIX asırnıñ soñu ve XX asırnıñ başında icat etken quyumcılarnıñ acayip işleri qırımtatar quyumcılarınıñ evelki şan-şüreti aqqında hatıranı saqlamaqtalar.
Az qalğan ustalarnıñ özleri de ömürniñ yañı şaraitlerine uyıp, "sovet emblemalarınıñ" istisalına keçmege mecbur oldılar (30, s. 28).
Sürgünlik yılları devamında Qırımda quyumcı bir usta bile qalmadı, bediiy maden, sanat çeşiti olaraq, deyerlik gayıp oldı.
Al-azırda onı tiklev yolunda birinci eminsiz adımlar atılmaqta.
Bu esnafnıñ taqdiri öz sanatına sadıq ressamlarnıñ qolundadır.
Yazıq ki, olar pek azlar.

 Ayder Asanov (1928 senesi doğdı) — quyumcılıq esnafınıñ sırlarını bivasta babası ve qartbabasından ögrengen qırımatarlar arasında birden-bir ustadır.
Ayder, erkek ecatlarınıñ nesilleri madenni bediiy işlevnen oğraşqan qorantada östi.
Bağçasarayda babasıñ öz ustahanesi olğan, soñra "Quyumcı" artelinde çalışqan.
Ayder 9 yaşından babasına yardım eterek, yavaş-yavaş quyumcılıq sanatınıñ sırlarını ögrenip başladı, ya o, aileviy ananelerniñ devamcısı olmaq kerek edi de.
 Amma 1944 senesi gençniñ taqdirini tamamile deñiştirdi.
1956 senesi A. Asanov Moskva elektrotehnika tehnikumınıñ filialını bitirip, "madenni suvuq işlev" ihtisasını menimsedi.
Baba-dedelerinden qalma ustanıñ bundan soñki bütün ömüri başta Taşkent elektrotehnika zavodı ile, soñra Gülistanda tamir-mehanika zavodınen bağlı oldı.
Amma Asanov öz boyun-borcunı ve balalıqta algan derslerini bir vaqıt unutmadı.
Özbekistanda yaşagan yıllar devamında o, quyumcılıq işlerinen meşğul olıp, yüzük, bilezlik, küpe, dualıqlar yasadı.
Bu sergi ya da bediiy nümüneleri degil, olar sımarış boyunca yapılğan taqınçaqlar edi.
Lâkin bu iş ustaga tehnikiy bilgi ve ameliy pişkinlik berdi.
1990 senesi A. Asanov Qırımğa qaytıp keldi.
Bundan sonki on yıl da yerleşüv ve iş araştıruv areketlerinen keçti.
Niayet, 2000 senesi onıñ tuvgan şeeri Bağçasarayda "Qırımnı ğayrıdan tiklev" fondu tarafından halq esnaflarını tiklev boyunca merkez teşkil olundı.
Bugünde-bugün Asanovnıñ zvi, öz ustahanesi bar, quyumcılıq sanatınıñ inceliklerini öz şegirtlerine ögrete ve qırımtatar quyumcılıq sanatınıñ ananeleri ğayrıdan tiklenecegine ümüt beslep yaşamaqta.
Asanov ve onıñ şegirtleri azırlağan quşaqlar, dualıqlar, töpelikler — bu qırımatar halqı turmuşınıñ ana¬neviy eşyalarıdır.
Asanovnıñ şegirtleri filigran tehnikasını işleteler, lâkin kümüş ve melhior yerine şimdilik baqır tel işleteler.
Esnaflarnı tiklev boyunca merkezi daa yaş, onıñ talebeleri de daa yaşlar, olar sanatta öz sözlerini endi aytacaqlar.
Asan Galimov 1951 senesi Gülistanda doğdı, al-azırda Aqmescitte yaşay, Qırım Ressamları birliginiñ azası ola.
A. Galimov Taşkentte irrigatsiya institutını bitirdi, amma, buña baqmadan, quyumcılıq sanatına nisbeten merağı yavaş-yavaş ömüriniñ eñ esas işine çevirildi.
Belli qırımtatar ustası A. Qalafatovnıñ torunı, Özbekistanda cınıs ağaçlarınen çalışqan usta Enver Galimovnıñ oğlu, Asan sanat yoluna mıtlaqa ayaq basmaq kerek edi.
70-nci yıllarda Galimov örnek sanatınen mükemmel oğraşıp başladı.
Onıñ ilk örnek kompozitsiyaları drantahtası üstünde tuş ile işlengen edi.
Ressam olarda evelki Şarq örnekçileriniñ tecribe ve qazançlarından faydalana ve tek qırımtatar sanatına ait mevzu ve şekiller araştıra.
Vaqıt keçken sayın, örnek kompozitsiyalarınıñ üslübi şekillene.
A. Galimov öz eserlerinde, zemini büs-bütün qaplanğan ösümlik örnegini: "bardaq içinde çeçekler klassik kompozitsiyanı; çerçive içinde medalyon, kibi kompozitsiyalarnı işlete.
Soñra ressam, real çeçekler (lâle, qaranfil, papadiye) tasvirinden abstrakt resimlerge keçe.
Renkli, iri çeçek mevzularınıñ yerine quyumcılıq eşyalarnıñ telli süslenüvini añdırğan, parçalanğan örneklerini işlete; örnekniñ strukturası salmaqlı ve nizamlıca ola.
Ressamnıñ yetekçi eserlerindeki elementleri — çeçek-tepsiçik ve pıtaqnıñ sarmaşqan filisi.
1991 senesi A. Galimov öz icadına yekünleyici seçim yapa — o, Taşkente "Fniks" firması yanında bediiy-culâlav qurslarını bitire, Özbekistan Ressamları birliginiñ ustahanesinde belli quyumcı ve eykeltıraş Amon Azimovnıñ yolbaşçılığında şegirtlik yapa, soñra oquv yurtunda tasil alıp, quyumcı ihtisasını elde ete.
1995 senesi A. Galimov Qırımğa köçip keldi.
Qalafatovlar sülâlesiniñ añanelerini tiklev maqsadınen öz qartbabasınıñ evinde mektep-studiyasını meydanğa ketirdi.
A.Galimov qırımtatar ressamlarınıñ sergilerinde muntazam iştirak etip kelmekte.
Onıñ eserleri — örnekli baqır savutlar (cezve, çığırıq ve ilâhre), melhior quyumcılıq taqınçaqları — quşaq toqaları, bilezlikler, yüzükler, küpeler.
Galimov bütün şekil ve acimlerge üstünlik bere.
Filigran tehnikasına nisbeten qaqma usulından ziyade faydalana.
Eşyalarnıñ tegiz üstünde basma örnekler pek yahşı körüneler.
Usta, ananeviy eşyalarnıñ şekillerinden faydalanaraq, olarnıñ üstünde yañı örnek kompozitsiyalarını işlep çıqara, bazıda sadef, smalta, cam işlete.
Ustanıñ işleri klassik quyumcılıq nushalarından daa uzaqtalar, olar eski şekil ve tehnologiyalarnı menivsev devirine aitlerdir, er alda.
 Buña baqmadan, ustanıñ icadı Qırımda ananeviy quyumcılıq ğayrıdan tiklenüvi ve inkişafı içün istiqballer açmaqta.

Zemaneviy belli quyumcı-ananeci İzzet Ablayev "İzzet usta" fahriy unvanını taşıy.
0, 1940 senesi Qırımda Bağça-Eli (Qarasuvbazarda) köyünde doğdı.
4 yaşında Perm vilâyetine sürgün olundı.
1962 senesi Taşkentke köçti.
İ.Ablayev Taşkent şeerinde Toqumacılar medeniyet sarayı yanındaki tasviriy sanat studiyasını bitirdi.
1971 senesi Taşkentte ameliy sanat boyunca eksperimental-icadiy kombinatqa işke kirdi.
İ. Ablayev qouyumcılıq sanatı ile 1972 senesinden berli oğraşa, Amma o yıllarda ustanıñ icadındaki yeteçki janr kiramet edi.
90-ncı yıllarnıñ başından berli İ. Ablayev Qırımda yaşamaqta.
Qırımğa qaytuv ressamnıñ tek tercimeiyalında degil, onıñ icadında da yañı bir basqıç oldı.
İ. Ablayev — Qarasuvbazar ustalarınıñ nesilindendir.
Onıñ qartbabası ve babası belli quyumcılar ediler.
Ablayev nesiller arasındaki bağlarnı saqlayaraq, bütün ğayretini qırımtatar quyumcılıq sanatınıñ ğayrıdan tiklenüvine bere.
İ. Ablayev qırımtatar ustalarınıñ ziyade sevgen ve ananeviy tehnikası.
İnce maden yipi ile örnek yaratmaq tek büyük ustanıñ qolundan kelgen iştir.
Ablayevniñ eserleri — bediiy ve tehnikiy ceetten tam nushalardır.
Kümüş ve melhior bilezlikler, küpeler, quşaq toqaları ve ilâhre eşyalardan usta acayip dülberlikte taqınçaqlar taqımını toplay.
Olarnıñ şiiriy adları yalıñız olarnıñ taşığan manasını ve müellifniñ ilham vaziyetini bildireler ("İnce bel", "Bağça-eli", "Leylâ").
Ablayev ananeviy olğan çeçek tepsiçikler, sarmaşqan filisler şekillerini ve örnek mevzularını şahsiy özüniñ şekillerinen yañılata.
Meselâ, usta bazı taqınçaqlarğa "Bağçasaray çeşmesi" mevzusını kirsete — alqa şekilindeki küpeniñ ortası kök taşçıq — köznen süslendirilgen, ondan aşağı ise salqımçıqlar — tamçılar salınıp turalar.
İ.Ablayevniñ icadında dualıqlar ayrıca yer almaqtalar.
Bir zamanlarda qırımtatar milliy urbalarnıñ müim bir qısmı olğan dualıqlar, usta tarafından ğayrıdan tiklenip, kene de halqnıñ ananeviy turmuşına kirmekteler.
İ.Ablayevniñ eserleri Cumhuriyet qırımtatar sanat müzeyinde, Qırım cumhuriyet ülkeşınaslıq müzeyinde, Berlinde Cian halqları medeniyeti müzeyinde saqlanmaqtalar.
2000 senesi Aqmescitte İ. Ablayevniñ ötkerilgen şahsiy sergisiniñ ekspozitsiyasında seyircilerniñ diqqatını "Altın beşik" filigranlı miniatürası özüne celp etti.
Bu eserniñ peyda oluvı temsiliydir.
Bu müellifniñ yalıñız dülber qırımtatar efsanesine taqlid degildir; bu, yañıdan canlanayatqan ve Vatanına qaytqan halqnıñ öz-özüni tasdiqlaması içün zarur olğan medeniyetniñ de obrazıdır.
Halq ustalarınıñ qadimiy qanunları boyunca, usta esnaf ğayıp olmaması içün, özünden soñ şegirt qaldırmaq borclu edi.
İ. Ablayevniñ şegirtleri bar, olardan birisi onıñ oğludır.

Enver Ablayev 1973 senesi doğdı, P. Benkov adına Cumhuriyet bediiy oquv yurtunıñ kiramet bölügini bitirdi, al-azırda Qırım etnografiya müzeyinde maden boyunca restavrator olıp çalışa.
2000 senesi mayıs ayında kence Ablayevniñ olıp keçken şahsiy sergisi, Enver aileviy ananelerniñ devamcısı olmaqle bir sırada, em mustaqil, professinal quyumcı-ressam olğanını tasdiqladı.
E. Ablayevniñ icadına em ananeviy, em avangard üslüpleri hastır.
O, evelki ustalarnıñ eyi qazançlarından faydalanaraq, olarğa zemaneviy insannıñ dünya-baqışı ve didini kirsete.
Ablayevniñ baqır ve melhiordan işlegen topuzları, küpeleri, kulonları özleriniñ özgünligi ve zemaneviy dizaynı ile diqqatnı celp eteler.
Onıñ çelterli eşyaları — bu nazik filigran örnekleri olmaqnen bir sırada, ifadeli, tılsımlı örnek asıl etken, canlı sızıqlardır.
E. Ablayev öz eserlerinde ümüt etilmegen çeşit materiallarnı birleştire, meselâ, madenniñ elegantlığını, kirametniñ sıcaqlığınen birleştire.
Neticede özgün ve endi şekillengen ustanıñ yañı ve özgün taqınçaqları peyda olalar.
Qırımdan tışta tasil alğan qırımtatar quyumcıları milliy ananelerden üzülgen alda şekillendiler
Bundan itibaren soñki yıllarda öz Vatanına qaytayatqan ameliy sanat ressamları qadimiy qırımtatar quyumcılıq sanatınıñ ananelerini ögrenmege ve ğayrıdan tiklemege areket eteler.
Al-azırda eñ müimi üzülgen devirler bağını ğayrıdan tiklemektir, eski ustalar mükemmel menimsegen şekil ve tehnologiyalarnı ögrenmektir
Madenden işlengen eşyalar qırımtatar halqı turmuşınıñ ayırılmaz bir qısmı edi.
Sürgünlik devirinde halqta olğan bütün maden, şu cümleden altın ve kümüş taqınçaqlar da çekip alındı.
Qırım müzeylerindeki quyumcılıq eşyaları kollektsiyalarınıñ taliyi bundan eyi degil edi.
1944 senesinden soñ qırımtatar quyumcılıq sanatınıñ unikal kollektsiyaları Yalta tarihiy müzeyinden, Bağçasaray Hansaray müzeyinden gayıp oldılar.
Halq sanatınıñ başqa bir çeşiti — toqulmacılıq episinden yahşı saqlanıp qaldı.
Bediiy toqumacılıq keniş darqağan esnaf çeşiti olaraq, saqlamaq içün oñaytlı, ayrıca şaraitler talap etmegeni sayesinde, eyi alda saqlanıp qalmaq qısmet oldı.
Qırımtatar toqumacılıq eşyaları sabıq SSSR müzeyleriniñ toplamlarında şimdi de mevcuttır, olar anda çeşit yollarnen tüşkenler — qırımtatar sanatı açıq-aydın ögrenilgen zamandaki ekspeditsiyalarnıñ neticesinde; ya da Qırımnıñ kollektsiyaları yuqarıdan berilgen emirlerge binaen, boşatılğan zamanda, o vaqıt bu eksponatlar çeşit başqa müzeylerge, ekseriyet Moskva ve Leningrad müzeylerine berile turğan.
Qırımtatar medeniyetiniñ diger maddiy şaatları kibi, toqumacılıq eserleri de çoq yıllar devamında müzeylerniñ zapasniklerinde saqlanıp, yat közlerden gizli tutulğan.
Amma şimdi de, olarnıñ üstünden yasaq müüri alıp taşlanğan olsa da, olarnı körmek qolay degil: tedqiqatçılarnıñ, iqtisadiy sebeplerge köre, mezkür problemanı ilmiy ceetten toluca ögrenmek içün icadiy komandirovkalarğa barmağa imkânları yoq.

 ### 3.3. TOQUMACILIQ VE NAĞIŞ

Örnekli basmalar ve nağış istisalı yarımadanıñ deyerlik bütün rayonlarında belli, qırımtatarlarnıñ eñ keniş darqağan ve esas esnafıdır.
Toqumacılar ("bezaci") ve nağışçılarnıñ ("kezaci") tseh birleşmeleri Qırımda qadimiy zamanlardan berli bellidir.
Bu tsehler hanlar sarayını, asılzadelerni, ruhaniylerni teminlegenler; mahsulatnıñ bir qısmı Aqdeñizboyu memleketlerine, Anadolu, Rusiyege yollanılğan.
Tseh teşkilâtları Qırımnıñ er bir iri şeerinde mevcut olğan — Kefe, Kezlev, Qarasuvbazar şu cümledendir.
Bağçasaray eñ büyük esnaf-ticaret merkezine çevirilgen.
Toqumacılıq ustahanelerinde pamuq, keten, yipek ve yünden basmalar işlep çıqarıla edi.
XX asırnıñ başında Qırımnıñ çöl, dağlı, şarqiy rayonlarında bu istisal da mevcut edi.
Er bir rayonnıñ basmalarınıñ öz hususiyetleri bar edi.
Meselâ, asırnıñ başında "tegiz, yolaqlı ve sade örnekli basmalar Kırımnıñ çöl tarafında inkişaf ete.
Bundan da ğayrı, olar basmanıñ mükemmelligi ile ayırılıp tura ediler, basmalar Kavkazartından, Türkiyeden ketirilgen, yipek kibi ince ösümlik yipinden ("rami" cınısınıñ "şire" yipi) işlep çıqarılğan.
Mürekkep örnekler ve istisalnıñ mürekkep tehnikiy usulları Qırımnıñ dağ etekleri ve dağlı rayonlarına aittir, mında biz bediiy ve tarihiy qatlamlarnı çoq rastketiremiz.
Yalıboyu basmalarında İstanbul toqumacılıq istisalınıñ tesiri ziyade sezilmekte.
Bazı basma ve nağışlarda beyaz-qara tüslerge kümüş yip qoşuluv alları rastkele, böyle birikmeler qırımtatar manzaralı-ameliy sanatı içün tipik degil.
%Bu basmalarnıñ örnekleri nazik ve inceliknen işlengen, got ve yunanlarğa barıp çıqqkın qırımtatarlar toquylar.
Bu basmalarda Vizantiya medeniyetiniñ çizgileri sezilmetke.
Toqumacılıq ve nağışçılıq ananeleri mükemmel saqlanıp qalğanınıñ sebebi şunda ki, örnekli toqumacılıq eşyaları ev turmuşınıñ, milliy urbalarnıñ, diniy merasimlerniñ (nişan, toy ve ilâhre) bir qısımı edi.
Bundan da ğayrı, anane ve melekeler büyüklerden küçüklerge keçe — qartanalarından miras olıp qalğan şeylerniñ örneklerini ögrenip, torunları öz eşyalarında tekrarlay turğanlar.
Böyleliknen, XX asırnıñ devamında toqumacılıq ve nağış işlerinde ananeviy çizgiler, tehnologiya, asırlarnen işlengen ve nesilden-nesilge keçken kompozitsiya çeşitleri, örnekler saqlanıp keldiler.

Sanayı istisalı çıqarğan basmalar ketirilüvi toqumacılıq esnafını bayağı zayıflaştırdı, eşyalarnıñ bediiy qıymetini ve keyfiyetini tüşürdi.
Nağışçılıq (manzaralı yüzbezler, urbanıñ qısımları ve saire) evelden evde toqulğan pamuq basmaları üstünde işlengen, soñra ketirilgen azır — qadife, atlas işletilip başlandı, olarnı yipek, yün, bazıda altın, kümüş yiplernen ya da fabrikada işlengen altın sicimnen nağışlağanlar.
Qırımtatar nağışınıñ sanatında 10 türlü örnek tikişi mevcut, olardan altısı — esas, dörtü — yarımcı tikiş.
Qırımtatar toqumacılıq sanatınıñ ğayretli tedqiqatçısı P. Ya. Çepurina olarnıñ episi aqqında tafsilâtlı malümat berdi:
— "tatar işlemesi" — ekitaraflı tegiz tikiş;
— çelterli ekitaraflı tınıq nağış, ruslarnıñ "tikişli nağışı" kibi.
Halq arasında oña "esap işleme", mütehassıslar ise — "osmanlı işleme" deyler;
— "telli" örnek nağışı — kümüş, altın (ya da altın suvlı, kümüş suvlı) yipnen ince çanaçıqlar nağışlana.
Olarnıñ çevre-çeti işlemeniñ yerine köre, çeşit ola;
— "mıqlama" — tübünde töşemesi olğan, qatlı basma üstünde altın, kümüşnen işlengen nağış; qırımnıñ deyerlik er yerinde bu nağışnı "mıqlama" deyler (rus bediiy nağışçılıq nomenklaturasında oña "yüksek altın nağışı" deyler).
Tek Qarasuvbazar ve onıñ etraflarında oña "sımakeç" deyler;
— "bükme" — qattı basma üstünde altın, kümüş sicimler ile, siyrek allarda renkli yipek yiplernen işlene;
— "qasnaq" örnekli nağışı — bediiy nağış mütehassısları oña "tamburlı" deyler.
XIX asırnıñ soñunace mahsus maşinalar peyda olğanğa qadar Yaqın Şarqta nağışnıñ bu çeşiti qasnaq üstünde işlengen;
— applikatsiyalı nağış, tatarca adı belli degil;
— "pullu" nağış;
— boyuncaq ve incinen;
— qıymetli taşçıqlarnen işlengen nağış.
Nağışlarnıñ bütün bu çeşitleri XX asırnıñ başınace saqlanıp kelgen edi.
Basma üstüne nağış nağışlav tehnologiyası asırlar devamında deñişmegen.
Er bir köyde, şeerde resim sızğan usta qadınlar bar edi, olar öz örnekleri ile bütün etraf köylerni teminley turğanlar.
Ustalar örnek kompozitsiyaları yaratıp, resimni basmanıñ üstüne keçirgenler.
Bu ustalar aqiqiy professional, ananeviy örneklerni yahşı bilgen, yüksek inkişaf etken kolorit duyğulı, nağış tehnikasını mükemmel bilgen halq mütehassıları olğanlar.
Resim sımarışçınıñ istegine binaen yaratılğan.
Onı basmağa keçirmezden evel, örnekniñ esas qısımları qattı kâğıttan kesilip, nağış işlenecek yerge yerleştirilgen.
Soñra, zger kompozitsiya eskizini sımarışçı begense, şablonlarnıñ çevresini sızıp, basmağa keçirilgen.
Ufaq-tüfek yaraşıqlı çızıqlar doğrudan-doğru basmanıñ üstünde sızılğan.

İşniñ böyle usulı hatalardan qaçınıp,basmağa nisbeten nağışnıñ kölemini doğru esaplamağa yardım etken.
XIX asırnıñ soñu ve XX asırnıñ başına ait eşyalar, işlev tehnikası ve seviyesi boyunca çeşitler.Bu ise örnekli toqumacılıq ve nağış, hususan ekseriyet şeer yerlerinde keniş tarqağan altın telli ve qıymetli taşlarnen nağışlar yüksek inkişaf seviyesinde bulunğanlarından delâlet bere.
Altınnen nağışlanğan eşyalar şunı da bildireler ki, müşteriler asılzadeler, allıtaqatlı, eyiallı insanlar olğanlar.
Qırımtatarlarnıñ merasimlerinde el işlerine ayrıca emiyet birilgen.
Meselâ, kelin nişanğa öz elinen işlegen bir taqım eşya mıtlaqa azırlamalı: uçqur (nişanlanğan vaqıtta bağışlana) tiz bez (kiyev yemek vaqıtında tizlerini qapata), yemeni (poşusı), eki kise (tütün qoymaq içün, birisi kiyevge, birisi de onıñ yaqınlarına bağışlana), küçük kise, o kümüş sıcımnen yaraştırıla, tübüne ufaq altınlar tikile; köşeleri kümüş ya da renkli yipek yipnen nağışlanğan kiyev yavluğı; nağışlanğan çorap bavları...
Bu şeylerge daa yipek kölmekler, çorap, saat qapı, nagışlanğan yastıqlarnı qoşmaq mümkün edi.
Kelin azırlağan şeylerni kiyevniñ tuvğanlarına, itibarlı musafirlerge, toy qoşusı ve küreşniñ ğaliplerine bağışlay edi.
Toydan evel kelinniñ evinde çalğı çalınıp, ciyez asuv merasimi ola edi: odanıñ merkezinde tavannıñ astında alqa pekitile, ondan er bir tarafqa yipler bağlana, olarnıñ üstüne ise kelinniñ öz elinen azırlağan ciyezi asıla edi.
Soñra bu şeyler, köşeleri nağışlanğan boğçağa bağlana edi.
Adeti üzre, qırımtatar qızları ciyezni doquz yaşından azırlap başlay ediler.
"Doquz" raqamı türk halqlarında temsiliydir: doquz yaşından "doquzlıq" — doquz eşya azırlamaq adeti olğan.

Amma bu asırnıñ 20-nci yıllarında ananeviy milliy urbalar büyük deñişüvlerge oğradılar.
Ömür tarzınen sıqı bağlı olğan ananeviy nağışlarnıñ deyerlik bütün çeşitleri yoq olıp başladılar.

30-ncı yıllarda nağış sanatı ev esnafı saasından esnaf kooperatsiyası saasına keçe.
Artellerniñ teşkilâtçıları qayd etkenleri kibi, olar "icadiy küçlerni seçüvde, em de tatar ealisiniñ keride qalğan qadınlar kütlesinen siyasiy inkişafında büyük rol oynadılar".
Teessüf ki, bu arteller çoq faaliyet kösterip olamadılar ve tezden darqatıldılar.

Toqumacılıq eşyaları örneklev harakterine köre, eki esas gruppağa bölüneler: ösümlik örnegi (üslüpleştirilgen lâle, qaranfil, nilüferler — Qırımda eñ çoq rastkelgen çeçekler) ve geometrik örnekler.
Eger toqumacılıq örnegi geometrik şekilllerine qattı riayet etken ise, nağış tehnikası qıyış sızıqlı örnekler yaratmağa imkân bere edi.
Bundan itibarendesaduf degil ki, nağış elementleriniñ deyerlik gruppasını dalğalı çızıqlarnen işlengen ösümlik ve çeçek örnekleri teşkil eteler.
Çeçek muvzuları manzaralı örtülerni, milliy urbalarnı da yaraştıralar.
Bazıda çeçek resimlerinde qaranfil, gül, zambaq, ebengomeç ve ilâhre çeçeklerni tanımaq mümkün.
Lâkin, ekseri allarda, olar ğayet üslüpleştirilip, örnek belgisine çevirileler.
Çeçekler bardaqnıñ içinde, bazıda tabaqnıñ üstünde, yalıda, nazarlıqlarğa sarılğan şekilde tasvirlengenler.
Çeçeklerniñ, ince pıtaçıqlarnıñ, bükülgen yapraqlarnıñ çoqluğı qırımtatar nağışlarına iç bir şeynen teñeştirilmeycek naziklik ve güzellik bağışlaylar.

Orta asırlarda Qırım nağışınıñ tedqiqatçıları qayd etkenine köre, deñiz boylap ketirilgen meyva ve sebzeleri: — armut, kestane, pomidor, kiraz, soğan, qabaq, ananas, soñra deñişken ananeviy ösümlik örneklerine tesir etemey qalmadılar, bu şekiller musulman örnek sanatında çoq rastkeleler.
Halq ustaları ketirilgen basma ve kilimlerniñ abstrakt ösümlik mevzusınıñ resimini tasvirlemege tırışıp, vaqıt keçken sayın, körgen şekillerini endi olarğa yahşı tanış olğan şeylernen baglaylar.
Meselâ, burulğan mevzular badiçlerge oşaylar, İran ve Türkiye kilimlirine ait iri çeçek, palmettaları, sadeleştirüv neticesinde kesilgen qabaq ya da pomidorğa beñzeyler...
"Kelmeşek" mevzularnıñ deñişüvini közetmek meraqlıdır.
Spasskaya qayd etken badiçler, onıñ fikirince, "haçlanğan hancer ya da qılıçlarnıñ" deñişken resimidir.
Lâkin, türk toqumacılığında rastkelgen "haçlanğan hancerler" örnegi de "kelmeşektir".
Onıñ prototipi İrannıñ kilimleri ve basmalarında sıq rastkelgen ösümlik örnegidir.
Onıñ şekili, kerçekten de, qayırılğan hancerni añdıra.

Deñiz alemi mevzusınıñ kelip çıquvı da aynı böyledir.
Tedqitqatçılarnıñ arasında belli "balıq", "qırqayaq", "örümçek", "qurt", elementleri, kene de abstrakt ösümlik mevzularıdır.
Spasskaya qayd etkeni kibi, balıq badiçke oşay, örümçek — ekzotik çeçekke, qırqayaq — deñizotuna...
Amma, ihtimal, musulman dinini nisbeten keççe qabul etken cenübiy yalıboyu qırımtatarlarnıñ esas zenaatları deñiz esnafları olğanı sebebinden, aksi olabile.

Nağış ve toqumacılıq eşyalarnıñ örnekleri, bazı bir deñişüvlerge oğrap, asırdan-asırğa avuşqanlar; örneklerniñ eski adları ve manaları unutılğan.
Amma real dünyanıñ elementlerine oşatıp, olarğa yañı adlar berilgen.
Bundan sebep, örnekniñ adına baqıp, onıñ manasını añlamaq areketleri istenilgen neticege alıp kelmeyler.

Kompozitsion yerleştirüv ceetten ösümlik dekorı ğayet oñaytlıdır.
Sarılğan uzun filisler, yapraqlarnıñ nomaylığı — bularnıñ episi resim sızğan ustağa nağışlanacaq boş yerlerni toldurmağa büyük imkânlar bere.
Buña baqmadan, kompozitsiya ne qadar serbest yerleşse bile, onıñ mıtlaqa merkeziy simmetriyası ola — kompozitsiyanıñ bir qısmı ekinci qısmını tekrarlay.

 Nağışta sıq işletilgen mevzular; yıldız, küneş, bazıda yarımay; süslengen baqır savutlarnıñ tasviri — quman, yıbrıq, gügüm, sini.

Basma ve nağış eşyalarınıñ keniş darqağan süslendirüv elementi romb — "köbek"tir.
Bu şekilniñ vastası ile ustalar er vaqıt yañı-yañı, tekrarlanmağan kompozitsiyalar yaratqanlar.
Bir sıra halqlarnıñ ameliy sanatında rombnıñ kütleviyligi onıñ şekil em mündericesi ceetten universalligi ile añlatıla.
Rombnıñ şekili struktura teşkili ceetten pek oñaytlı, onıñ geometrik şekili toqumacılıqnıñ tehnologiyasına kelişe.
Ekinci taraftan ise, romb öz içine mifoepik tasavurlarnı qavrap alğan, universal temsil belgisi olğan.
Qırımtatarlar rombğa "köbek" deyler, onıñ manası — özek, yerniñ merkezi; "köbekni" tavannıñ, örtülerniñ merkezine, ortasına qoyğanlar.
Qırımtatar tatlılıqlarınıñ şekiline oşatıp, "loqum", "pahlava" adları da populâr edi.
Rombğa bazıda gül dey ediler, bazıda filis ve boynuzğa beñzegen elementleri olğan romb şekiline "qısqaç" dey ediler.
"Tabiiy ki, — dey Çepurina,— örnekke bu adnı yalıboyu köylerinde bereler".

Kölemlice baqqanda, romb — yer bereketi ğayesiniñ temsiliy ifadesidir.
O, sadelik, tertip, aqiqatnı aks ettirgen temelli strukturanı tasvirlegen.
L.V.Petrenko qayd etkeni kibi turkmen ve kavkaz kilimlerindeki romblar qırımtatar evciyarlarında rastkelgen romblarğa oşaylar.
Kerçekten de, Avrasiya türk tilli qabileleriniñ umumiy bediiy mirasınen bağlı olaraq, elementlerniñ tamırı birdir, lâkin, adı añılğan müellif qayd etkeni kibi, elementniñ "tarantulnen" alıp berecegi yoq.
"Filisli" rombnıñ negizinde — ayvanlarnı (quş ve qoylarnı) qorçalayıcı mevzular ile qadimiy qabile temsilleridir.
Bu elementler ayvanasrayıcı türk tilli qabilelerniñ sanatına hastır.
Qırımtatar toqumacılığında olarnıñ saqlanıp qalınuvı qırımtatar sanatınıñ çeşit qatlamlı çöl medeniyeti ananeleriniñ qaviyligini tasdiqlamaqta.
Örnekler eski tiplerini saqlap qalaraq, dekorativ deñişmelerge oğradılar, ve bunıñnen bütün qırımtatar sanatınıñ hususiyetlerini aks ettirdiler.

Daa bir keniş darqağan mevzu — "üçköşelik" (halq arasında — "üçköşe"), yerniñ meyva bergen küçleri erkek ve qadın cınıslarnıñ temsili olğan rombdan peyda ölgan şekildir.
Meselâ, kelinniñ ciyezi sarılğan boğçalarnıñ köşelerinde de üçköşelikler nağışlanğanı tesaduf degildir.

Örnekli toqumacılıqta ekseriyet doğru, yatıq, dalğalı sızıqlar işlete turğanlar.
Antik devirlerden belli "meandra" mevzusı da sıq rastkele.
Qırımtatarlar bu örnekke "aylanğan suv" dep, oña soñsuzlıq temsilini bere ediler.

Köçebe çöl medeniyetiniñ miraslarına tamğa elementleri de kireler.
Daa yaqın keçmişte olarnı belli bir qabilege ait olğan ayvanlarnı belgilemek içün faydalana ediler.
"Olarnıñ bazıları, 1926 senesi O. Aqçoqaraqlı derc etken qırımtatar tamğalarına ve orta asırlı Qırımnıñ nişanlarına oşaylar".
Olar ayvanasravcılar turmuşına ait eşyaları — nal, yay ve ilâhre eşyalarnıñ üslüpleştirilgen tasvirlerinden ibarettir.
Nağışlarda tamğa endi qabile emiyetini ğayıp etip, qorçalayıcı temsilni alğan.
Qadimiy zamanlarda, usta öz eşyasını örneklerken, tasvirniñ mana ve temsiline büyük emiyet bergen, çünki qabile, qorantanıñ maddiy vaziyeti, qısmeti, sağlığını bu temsillernen bağlay ediler.
Vaqıt keçken sayın örnekniñ tılsımlı emiyeti silinip, toqumacılar bazıda olarğa şiiriy ya da şaqiy adlar bergenler, meselâ — tavuq ayağı, yılan izi, horaz kikirigi, sıçan tiş ve ilâhre.

Niayet, nağışlarda rastkelgen epigrafik örnekni de qayd etmeli.
Ekseriyet, bu — Qurandan parçalar, şiiriy satırlar, "inşalla", "maşalla", "hayırlı olsun" degen isteklerdir, olarnı medalyonlarnıñ içinde ya da şeritlerde yerleştirgenler.

Ameliy sanat eşyalarınıñ üstüne yazılar yapmaq adeti ІХ-ХІ asırlarğa ait İran kirametinen beraber kelgendir.
Yazılar qırımtatar yaşyalarında da peyda oluvını İran sanatı tesiriniñ neticesi kibi qabul etmelidir.
Arap nash yazısı ile işlengen yazılar öz üslübi boyunca ösümlik dekorından farq etmey — olarnı dalğalı, nazik sızıqlarnıñ nomaylığı birleştire.
Lâkin yazılar er vaqıt renkli olğanınen ayırılıp turğan.
Yazılarnıñ bazıları oqula, bazılarını ise oqumaqnıñ çaresi yoq edi.
Oqulğan yazılarnı, ihtimal erkekler yazğandır, soñra olarnı,belki de, bazı sebeplerge köre, yazmağa bilmegen qadınlar ya da qızlar işlegendir.
Oqulmağan yazılarnı ise (arifleri, sözleri qaçırılğan, hatalı, yañlış yazılğan) qadınlarnıñ özleri yazıp, özleri nağışlağanlar.
Neticede yazı öz manasını ve emiyetini yoq etip, adiy örnekke çevirilgen.
Şunı da qayd etmeli ki, böyle allar tek caillikniñ neticesinde olmayıp, sanatnıñ başqa çeşitlerinde de em yalıñız qırımtatarlarda degil, başqa musulman halqlarnıñ sanatında da yüz bergen.
Mimarcılıq dekorında, kilim ve kirametlerde yapılğan arap yazıları vaqıt keçken sayın üslüpleştirilgen ve oqulmağan harakter taşıp başlaylar.
Olarnıñ oqulması mecbur degil edi.
Bu alnı "yazı belgi olaraq, yañğırağan nutqqa nisbeten, ziyade emiyetke malik edi..., arap yazısınıñ belgiler vazifesine konkret malümatnı bermekten gayrı, onıñdaa büyük vazifesi bar — Qurannıñ sözlerinden mücessemleşken, samimiylik tili olğan arap yazılarnıñ muqaddes vazifelerini eda etmekteler.
İlle arap elifbesi, onıñ formal hususiyetleri oquycını ya da adiy seyircini başqa seviyedeki degerliklerge yollaylar...".
Qırımtatar milliy nağışlarındaki yazılar, mimarcılıq dekorındaki yazılar kibi, olarnıñ mündericesine baqmadan, em süslendirici rol oynağanlar, em "bu yadikârlıqlar ille musulman diniy cemiyetlerge ait olğanını tasdiqlağanlar".

Bazıda yazılar terbiyeviy harakter de taşığanlar.
meselâ, YE. Spasskaya yüzbezlerdeki yazılarnıñ tercimelerini bere: "Ekiyüzlü, fikirsiz, ahmaq insan şeyniñ tek tışqı qıyafeti ve şekilini begene", "Biz, bütün degerliklerniñ negizi olğan qadınlar, onıñ içün bir şey degilmiz", "Bar da, böyle ahmaq ve cailge özüñni begendir, muqaddeslikniñ dadını bilmegen kimsege bütün muqaddes varlığıñnı ber".
Böyle yazılar olarnıñ tek musulman sanatına ait olğanını tasdiqlamaqtan ğayrı, qadınnıñ cemiyetteki vaziyetini harakterizley.
Şuña emin olmaq mümkün ki, bu yazılarnı bilgili.şeerli qadınlar yapqanlar, böyle al köyde olabilecegine inanmaq küç.

Kolorit — qırımtatar nağış istisalı deviriniñ işançlı şaatıdır: resimniñ boyası qattı reglamentirlengen edi.
Mavı, sarı, beyaz tüsler XVIII asırnıñ eşyalarına ait; mavı, sarı, qırmızı — HVІІІ-HІH asırlarğa; qırmızı, sarı, qara — XIX asırnıñ ekinci yarısına ait edi.

Bunıñnen birlikte, YE. Spasskaya qayd etkenine köre, "tatar qadınlarınıñ sevgen tüsleri — nazik renklerniñ açıq aenkleri: gülgüli-yeşilli, mavımtılı-sarılı, dep saymaq mümkün; qaramtıraq renkler de rastkeleler, lâkin olarnı da açıqça, altın ve kümüş yiplernen yımşatalar...
Örnekniñ ayrı elementi bir ya da birqaç tüsnen nağışlanması mümkün edi.
Meselâ, çeçekniñ bir yaprağı bir tüs, qalğanları — başqa tüsnen işlene bile".
Bu qaydlar, qırımtatar nağışınıñ koloristik harakteristikaları sıñırsız olıp, nağışçı usta qadınlar temelleşken qaidelerge riayet etmeknen bir sırada, öz isteklerine köre, çeşit renklerni işletip mustaqil icat etkenlerini tasdiqlamaqta.

Kolorit qırımtatar nağışınıñ eñ müim estetik degerliklerinden birisi ola.
XIX asırnıñ eşyaları XX asırnıñ başlarındaki eşyalardan aynı koloritleri ile büyük farq ete ediler.
Ayvan ve ösümliklerden asıl olğan tabiiy boyalar azırlav sırları qırımtatarlarğa yaqın tanış edi.
Boyalarnı ösümliklerniñ tamır, pıtaq, qabuğı, yapraq, çeçek ve meyvalarından azırlay ediler.
Boyanıñ keyfiyeti, tüsniñ qoyulıgı ösümlikniñ cıyılğan vaqtına (yıl mevsimi, sutkanıñ qaysı saatinde), saqlav şaraitlerine, işletilgen tehnologiyağa bağlı edi.
Taze ösümliklernen boyalansa, ötkür, intensiv renkler ola; qurutılğan otlarnen ise — renkler tınıq ola edi.
Boyanı tuttırmaq içün köktaş, saçqıdrız, şap ya da ekşiliklerden faydalanğanlar.
Aynı bir boya çeşit tuttırıcılar ile iştelgen alda başqa-başqa tüsler asıl etken, tuttırıcı az miqdarda işletilse açıq tüs, ziyade işletilse — qoyu tüsler olğan.
Boyalanmağan yiplerniñ tüsü — bej ya da açıq-qaverenkli olğan.
Boyacı ustalar yerli ösümliklerden pijma, çobanotu, qılıçotu, ebengomeç ve saire otlardan faydalanğanlar.
Toqumacılıqta sıq rastkelgen sarı tüs — şafran boyasınıñ neticesidir, amma onıñ paalılığından sebep, ekseriyet barbaristen işlengen boyadan faydalanğanlar, bazıda adiy soğan qabuqlarını işletkenler.
Qara boya nar qabuqları ya da cevizniñ yeşil qabuqlarından asıl olğan.
Qırmızı boyanı sandal teregi ya da çeşit aşeratlardan yapqanlar.
Ustalar yerli ösümlik ve ayvanlardan asıl olğan boyalardan ğayrı İndistan, Turkestan, Türkiye, İrandan ketirilgen çeşit-türlü boyalarnı da çoq işletkenler.
Bu boyalarnıñ çeşit kombinatsiyaları, çeşit tüslerni bir-birine keliştirüv neticesinde, basma ve yipler acayip renkler alıp, yıllar devamında ağarmayıp öz güzelligini coymay ediler.
XX asırnıñ soñunda Avropa ve Rusiyeden ketirilgen anilin, himiyaviy boyalarğa keçüv boya azırlav ve yip boyalav ceryanını bayağı yengilleştirdi, amma toqumacılıq eşyalarınıñ dekorativ hususiyetlerine menfiy tesir kösterdi.
Boyacılıq ustalığı yavaş-yavaş öz ananelerini ğayıp etip başladı, kolorit keskin, qaba oldı, vaqıt keçken soñ boyalar ağarıp başlay edi.
Bularnıñ episi toqumacılıq esnafınıñ umumiy keyfiyetine tesir etti.

Toqulğan ve nağışlanğan çeşit bezler, tüb ve üst urbaları, ufaq-tüfek turmuş eşyalarınıñ negizi olaraq — tegiz ya da yolaqlı "atma" basma işletile edi.
Bu pamuq ya da keten yiplerden toqulğan yengil basma edi.
Pamuq ve keten Qırımnıñ cenübiy yalıboyunda ve bazı çöl rayonlarında östürilgen.
Yipler elde işlengeni içün olar er vaqıt tegiz olmağan.
Köylerde ekseriyet kendir ve qıcıtqan yipi işletilgen, şunıñ içün basma qattı ve qaraca olğan.
Atmanıñ eni tahminen 30-70 santimetr olğan.
Atma toqumacılıq esnafında çöl qırımtatar qadınlarına yetecek olmağan.
Yüksek keyfiyetli yipler Buharadan, Kavkazdan da ketirilgen.
Öz qaviyligi, tegizligi, inceliginen İstanbul burma yipi belli edi.
Ondan krepdeşinni añdırğan atma toquy ediler.
Fırlanta, quşaq, şallarğa işletilecek atma adeti üzre tegiz olğan.
Kölmek, şalvarlarğa ise yolaqlı atma işletilgen.
Yipler başta boyalanmağan.
Tabiiy renkli — beyaz ve krem tüslü olğan.
Yelaqlı basmalarda qırmızı ve qaverenkli yipler işletilgen.

XIX asırnıñ soñunda ve XX asırnıñ başında örnekli toqumacılıq esasen aşağıdaki eşyalar ile taqdim etilgen.
Bu — beyaz çarşaflar, örtüler, paçavralar, maramalar, şerbentler, basma quşaqlar, iç kölmekleri, çeşit bavlar.
Bu eşyalar kelin ciyeziniñ bir qısımını teşkil etkenler.

 
 
 
 
 
 
Qırımda esnafçılıqnın berbat etilmesine alıp kelgen inqiraz, belki de, bitirilir edi.
Teessüf ki, 1944 senesi qırımtatarlar bir qalmadan sürgün etilgenleri neticesinde halq icadiyatının an'aneleri amelde bütünley unutıldılar.
Sabıq SSSRnin çeşit ülkeleri boylap dağıtılğan qırımtatarlar hakimiyetnih taqiplerine baqmadan, sürgünlikte aileviy yadikârlıq olıp qalğan, cenkten evel Oırımdaki yaşayışm hatırlatıp turğan ameliy sanat numünelerini köz bebeği kibi saqladılar.
Qırımda doğğan, asriy halq ananeleri esasında terbiyelengen ve ecdatlarnın medeniyeti, turmuş tarzı haqqındaki hatıranı coymağan üyken nesil vekilleri halqmn turmuş ve medeniyet ananelerini aybetlep, qırımtatar sanatının bazı bir çeşitlerini, meselâ, kilim toquv, işlemeler yapuv alışqanlıqlarını saqlap qaluvda (Ozbekistannın Palvantaş koyu) büyük röl oynadılar.
Bugünde-bugün Oırımda manzaralı-ameliy sanatnı canlandıruv ceryanı pek büyük meşaqatlarnen, işsizlik, iqtisadiy buhran kibi ağırdan-ağır içtimaiy şaraitlerde keçe.
Qırımğa ayrı ustalar qayttılar, bular esasen endi çoqtan rahmetli olğan eski ustalarnın balaları ya da şegirtleridir.
Meselâ, Oırımda milliy quyumcılıq sanatını Ayder Asanov, izzet ve Enver Ablayevler; qaqma sanatını Asan Galimov, kiramet ve ufaq şekiller plastikasını Fevzi Seithalilov, Abdül Seit-Ametov, Rustem Yaqubov, Rustem Skibin, Şamil İlyasov, Mamut Çurlu ve diğerleri canlandıralar; taşm işlev sanatınen Ayder Aliyev, İlmi Ametov; havlı maqat toquvnen Zeynep Musayeva, Gülnara Asanova, Reyan ve Ediye Bekirovalar; kilim toquvnen Arzı Patel, Mamut Çurlu, Sabriye Eyüpova ve diğerleri; altın ve örnekli işlemelernen Elmira Muratova, Elvira Osmanova, Elmira Çalbaşova, Tamara Klüçkina ve Ayşe Osmanova oğraşalar.
Qırımtatar manzaralı-ameliy sanatının qalğan çeşitleri para ve mütehassıs olmağanı sebebinden ale daha tiklenmeyler.
Halqımıznıh manzaralı-ameliy sanatının esas çeşitlerini canlandıruv işine Türkiye, Almaniya, Romaniya, Gollandiya ve AOŞta yaşağan qırımtatar diasporası, Türkiye ve Ukrainanıh hükümet ve cemaatçılıq teşkilâtları büyük yardım köstereler.
Qırımda qırımtatar manzaralı-ameliy sanatının esas merkezleri sıfatında bugünde-bugün Aqmescit, Qarasuvbazar, Bağçasaray, Kezlev şeherlerini, Kokköz, Taraqtaş, Bağay köylerini köstermek mümkün.
Yarım asırlıq sürgünlikten son qaytıp keleyatqan qırımtatarlar şimdi misilsiz zorluqlarnı yenerek, Vatanda kendi fillerini, kendi medeniyetlerini canlandırmağa çalışalar.
 Halqmn tekrarlanmaz özgün sanatını kelecek nesillernih variyetine çevirmeğe tırışalar.
Bu esnada qırımtatar halqımn maddiy medeniyetine ait abidelerni, manzaralı-ameliy sanatının numünelerini toplav ve saqlap qaluvğa ayrıca emiyet berile.
Bu maqsadnen Qırımda Cumhuriyet qırımtatar sanatı müzeyi meydanğa ketirildi.
Bu muzey tarihinin esabı 1992 senesinden başlay.
Eger biz şimdinin özünde qırımtatar milliy sanatının abidelerini toplav ve saqlavnen keniş miqyasta ve keçiktirmeden oğraşıp başlamasaq, tezden toplamağa ve saqlamağa şey qalmaycaq.
%Vaqıt  elden qaçırılacaq.
Şunıri içün de qırımtatarlarnıri maddiy medeniyetine ve sanatına ait olıp, çeşit vaqıtlarda yarımadadan çıqarılğan numüneler ve eserlerni Qırımğa qaytarıp ketirüv meselesine büyük diqqat ayınla.
Orta Asiya memleketlerinde, Romaniya, Bulğaristan, Türkiyede qırımtatarlar toplu yaşağan yerlerge ekspeditsiyalar teşkilâtlandırıldı ve ileride de teşkilâtlandırılacaq, hem böyle işni qırımtatar diasporasınen birlikte alıp barmaq qararlaştırıla.
Qırımdan tışta yaşağan qırımtatarlar Vatanımızda muzey teşkil olunğanını eşitken son özleri bizge müracaat etip, ta baba-dedelerinden qalğan aileviy yadikârlıqlarnı bağışlaylar.
Meselâ, Romaniyada yaşağan qırımtatarlarnıh delegatsiyası 1998 senesinin avgust ayında Qırımnı ziyaret etken vaqıtta muzeyimizge qırımtatar manzaralı-ameliy sanatının numünelerinden ibaret bütün bir kollektsiyanı hediye etti.
1999 senesinin dekabrinde muzey Romaniyanın Köstence şeherinden 56 dane acayip işleme aldı, bu şeylerni 1850 senesinden 1950 senesine qadar olğan devirde Oırımda ve Dobrucada yaşağan çeşit qırımtatar qadınları yapqanlar, Kemâl Musuret değen fedaiy bir adam ise olarnı toplağan.
1999 senesi qırımtatar sanatşınaslığı iliminiri tarihında ilk sefer qırımtatarlar toplu yaşağan Dobrucağa (Romaniya) ekspeditsiya yollanıldı, om Cumhuriyet qırımtatar sanat müzeyi ve Romaniya Demokratik Türk-Tatar birliği teşkil ettiler.
Oırımtatarlar bayağı sayıda olğan Köstence şeherindeki (Romaniya) Halq sanatı muzeyinifi fondlarında qırımtatar ameliy sanatı boyunca unikal kollektsiya (sırğa ve küpeler, gerdanlıq ve boyuncaqlar, quşaqlar, baş ilvanları, torevtika, urbalar, altın nağışlı tikişler, işlemeler) saqlanıla.
Muzey fondlarında XVIII-XX asırlarğa ait qırımtatar manzaralı-ameliy sanatına mensüp 2500-den ziyade numüne bar.
Muzey yanında tamirlev ustahanesi çalışa.
Muzeynin emanethaneleri en zemaneviy donatmalarnen tekmillengenler.
Bazı esnaf çeşitlerine has an aneler (eh evelâ, kilim toquv ve işlemeler) andaki qırımtatarlar arasında şimdi de yaşaylar.
Bin yazıq ki, bizim memleketimizde qırımtatar sanatı eserlerinin hâl etici çoqluğı bütünley ğayıp etildi, şu sebepten Cumhuriyet qırımtatar sanatı muzeyinin fondları şimdilik ancaq bihge yaqın unikal eksponattan ibaret olıp.
Olarnin da ekseryieti Qırımdan tışta toplanıldı.

### 3.2. Bediiy işlengen maden, quyumcılıq sanatı

Maden aqlı surette manzaralı-ameliy sanatnın klassik materialı hesaplana.
Savut-saba, merasim eşyaları yahut kündelik turmuş eşyaları, silâh, quyumcılıq yasamaları yapılğanda madennih yerini başqa hiç bir şey bastırıp olamay.
Esnaflar inkişaf etip başlanğan devirlerden itibaren qırımtatarlarnıh madenni bediiy işlev sanatı da kendi an'anelerine, kendi muvafaqiyetlerine malik oldı.
Qırımtatar ustalarının qolu astından çıqqan maden eşyalar öz şekillerinin çeşitliliği ve originalliginen, mahsulatnın yüksek keyfiyetti olmasınen ayırılıp tura ve bunıfi sayesinde eksport malı sıfatında hem şarq, hem ğarp memleketlerine yollanıla ediler.
Şeherlernin hep ösmesi, madenden faydalanğan sahalarnm hep kenişlemesi ise kütleviy esnaf istihsalinin inkişafına şiltem berdiler.
Aynı vaqıtta Qırımda mevcut olğan demir külçe yataqları hem de diğer ülkelerden ğayet büyük miqdarda ketirilgen baqır külçe ve diğer renkli madenler de bediiy maden esnaflarının ayaqqa turmasına sebepçi oldı.

Qapı rezelerine, örnekli dögme ve qaplamalı baqır bezeklerge, sarı baqırdan yasalğan olıp, ince oyma örnekli tögerek kilitlerge, Bağçasaray, Kezlev ya da Qarasuvbazamıh eski evlerinde şimdi de rastkelingen demir çilterlerge baqıp, madenni bediiy işlev sanatı Qırımda ne qadar ken tarqalğanım bilmek mümkün.
Ya, demirden, çöyün yahut baqırdan yasalğan avizelerni, lampad ve fenerlerni, meselâ, Hansaray camisindeki «Mihari Süleyman» fenerini ya da Kezlevniri Şukurla efendi camisindeki fenerni nasıl anmazsın?» (47.226-ncı sahife)
XVII asırnın ortalarında Oırımnı ziyaret etken türk seyahatçısı Evliya Çelebi Aqmescit yanındaki Çöyünçi koyu (şimdi Simferopol rayonının Urojaynoye koyu) haqqında hikâye eter eken, «Balh, Buhara, Samarqand, Luristan ve Multanda bile tanılğan tökme demir qazanlarnı, işte, şu köyde yasaylar; böyle qazanlar yapmaq içün kerek olğan külçe Qırımnın Çatırdağında qazılıp alına» dep yazğan edi.
Qarasuvbazar, Bağçasaray şeherleri Qırımda böyle soy esnafçılıqnın en büyük merkezleri olğan ediler.
XIX asırda şu eki şeherni ziyaret etken rus seyahatçısı Kondarakinin qayd etkeni kibi, qılıç, tüfek, pıçaq ve baqır savut yaşağan ustalar esnaflar arasında en zengin ve en bahtlı insan sayıla ediler.

Esnaf birleşmeleri tar ihtisaslı ediler.
Meselâ, ayrıca tüfekçiler, ayrıca çilengirler, ayrıca baqırcı ve qalaycılar çalışa ediler.
Başlanğıç materialnın tabiiy hususiyetlerini yahşi bilgen qırımtatar ustaları onı qayta işlevnih en kelişikli usullarından faydalana ve bu materialnın funktsional hem de estetik imkânlarını olduqça tolu açıp kostere ediler.
Ustalar nağışlav vastalarından aqılane faydalanğanları, madennin türlütürlücesine işlengen yüzüni adden tış bir tarzda muqayese etkenleri sayesinde şekil ve siluetnin ifade qudreti daha ziyade quvetlene edi.
Qırımtatarlarnıh madenden yasalğan eşyaları şekil ve tayin cehetinden çeşit türlüler, misal olaraq leğenler, tekneler, tabaqlar, tepsiler, çanaqlar, filcanlar, qadeler, meşrebeler, tavalar, sılapçınlar, mangallar, saanler, siniler ve sairelerni ketirmek mümkün.

Güğümler — keniş tarqalğan eşya çeşiti ediler.
Olarnı hususan Qırımmh dağlı rayonlarında yaşağan ehali çoq qullana edi.
Gügümlernin ken, yerge qoymaq içün qararlaştırılğan tübü ve onaytlı qulubı ola turğan.
Güğüm şekilce konusnı andıra ve onın mıtlaqa yüksek qapağı ola.
Umumen alğanda, hususiy ve muzey kollektsiyalarında gügümlernin pek çoq çeşitleri sağlamla.
Ustalar öz güğümlerini quş, balıqlarnıh (postvizantiya tesiri), selbi ve çeçeklerniri kompozitsion tasvirleri çekilgen qaqmalı örneklemen bezete ediler.
Cumhuriyet qırımtatar sanatı muzeyinde ibadet savutları — qumanlar mevcutб оlar esasen baqırdan ya da baqırnın tsink ile qarışması olmuş cezden yasalğanlar.
Altın-sarı tüslü cez, temiz baqırnıh hususiyetlerini saqlap qalaraq, daha qaviyce ola.
işte, qave pişirmek içün qararlaştırğan savut-saba — qave değirmenler, cezveler, yıbrıqlar da cezden yasala turğan.
Yıbrıq şekilce türk stakanını (armut şekilinde) tekrarlay.
Böyle şekilli savutqa qoyulğan sıcaq qave tez suvumay, özünin lezetini coymay.
Sinilemin şekili ve nağışları da çeşit türlüdir: olar hem oval, hem dörtköşe şekilinde, qıyıq köşeli, tüz kenarlı ya da yarıdaireli ola bileler.

«Meryem ana qazanı»nıh kelip çıqması yalıboylu ve dağlı qırımtatarlarnın hristian keçmişinen bağlıdır.
Bu savuttan loqsalarğa aş ve suv ketirmek içün faydalanılğan.
«Meryem ana qazanı» — alçaq, kenarları biraz qaytarılğan, ösümlik ve geometrik örneklemen hem de nazariıq işaretlerinen bezetilgen tsilindr şekilindeki savuttır.
Qırımtatar tarihi ve medeniyetinin belli tedqiqatçısı Refat Ourtiyev böyle savutlarnın birisinde qadimiy türklernin analıq ilâhesi Umaynıh adını oquya bilgen.
Baqır — qırımtatarlarnın sevip qullandığı material edi.
Baqırdan savutsaba, şamdan ve qandiller, hammam taqımları yasala turğan.
Baqır sıcaqnı yahşi keçirgeni içün ondan çeşit türlü qazanlar da yapılıp, bu qazanlarnıfi içi, kimerde ise tışı da mıtlaqa qalaylana edi.
%Savutni yerge qaqilgan uzun qaziqlar ustune qalaylaganlar.
Qırımtatarlarnın kündelik ömürinde veya merasimlerinde işletilgen baqır yahut, cez eşyalar ohaytlı ve saf olmaqnen birge, ucuz da ola ediler, Şu sebepten böyle savutnı ehalinin aşağı ve orta qatlamları da satın ala bile ediler.
Tatar zadekânları ise kümüş eşyalardan faydalana turğanlar.
%Qırımtatarlarnıh madenden yasalğan savutları özlerinin funktsionalligi ve dülber tışqı körünişinen ayırılıp tura ediler.
Qaqmalar, oymalı resimler ve ince çilterli oyma örnekler — qırımtatar bezetmelerinin an'aneviy çeşitleridir.
Örnekler ile zengin bezetilgen eşyalar inter'yerni yaraştırmaqnen bir sırada eşya sahibinin eyiallılığım da kösterip tura edi.
Qaqma — bezetüvnin en mürekkep çeşiti sayıla, çünki bu usulnen çalışqan usta resimni de, relyefni de, fakturanı da doğrudan-doğru iş ceryanında yarata.
Örnekler çöküç ve mahsus qalem yardımınen çekile.
Qaqma usulı bazıda ince çilterli oyma usulınen biriktirile.
ince oyma örneklernin negizini üçköşelikler, romblar, daireler teşkil ete ve olar tabaqlarnın, pek büyük olmağan vazalarnın kenarlarını yaraştıraraq, bu eşyalarğa tekrarlanmaz letafet ve muhteşemlik bağışlaylar.
Çilterli oyma örnekler hususan nurlı yerde elverişli körüneler, şunın içün de ustalar qandil, şamdanlar yasağanda esasen bu usulnı qullanğanlar.
XVII asırnın türk seyahatçısı Evliya Çelebi qırımtatar dürbelerinin içki yaraşığını tabir eterek, böyle dep yaza: «Her bir qubbe astında...dersin, nur oynay.
Bu qubbeler yüz çeşit qandillernen, güzel qoqu saçqan buhurdanlarnen, altın ve kümüş şamdanlarnen bezetilgenler».

Madenni bediiy işlevde oymalı resim çeküv tehnikası da keniş tarqalğan edi.
Bu usulnen yapılğan aydın, ince örnekler yaqın baqışta hususan güzel körüneler, şu sebepten oymalı resimlemen ekseriyette savut-saba ve quyumcılıq eşyaları bezetilgen.
Savut-sabadan bilhassa siniler zengin nağışlanğan.
Kilim ve minderler üstünde oturmağa alışqan qırımtatarlar sinilerni açılıp qapalğan kürsüçikler üstüne qoyup, olarnı masa sıfatında da qullana ediler.
Savatlama tehnikası kümüş eşyalarnın tüm-tüz ve oyma örnekli yüzlerini zarafet ile qayd ete.
Tonuq balqıldağan savatlama eşyağa ayrıca zariflik ve tekmillik bağışlay.
Cumhuriyet qırımtatar sanatı muzeyinde savatlav usulınen süslendirilgen bir qaç eksponat saqlanıla.
Olarnın arasında Zemzem suvu qoymaq içün ince nağışlı savut taqımı mevcut.
Taqım bir tabaqtan ve eki filcançıqtan ibarettir.
Kolemce ve şekilce pek küçük olğan, oymalı resimlemen birlikte savatlanğan da bu predmetler taqımmfi tantanalı merasimlerge qararlaştırılğanını kösterip turalar.

Kertme usulı XVII—XVIII asırlarda eşyalarnı bezetüvnin en sevilgen usulı olıp, bu usuldan ta XX asımın başlarına qadar faydalanıldı.
Kertme sanatı o qadar ken yayılğan edi ki, altın yahut kümüş yipişlernen hatta kündelik turmuş eşyaları (meselâ, ayaqqap kiymek içün qaşıq) bile süslendirile ediler.
Bağçasaraydaki tarihiy-medeniy muzey-zapovedniknih fondlarında ağır şamdanlar saqlı tura.
Lâkin ösümlik örneklerinen kertme usulında bezetilgen bu şamdanlarnın ağırlığı duyulmay, aksine olar yengil, nazik olıp körüneler.
Rusiye, Poloniya, Türkiye, Frantsiya kibi memleketlerge, Kavkazğa alıp ketilgen silâhlar — pıçaq, qılıç, tüfekler qırımtatar ustaları tarafından hususan zengin bezetilip, bu iş de esasen kertme usulında yapıla edi.
Silâh sanatı çeçeklenmesinen renkli madenlerni süslev kölemi de kenişledi, bu ise öz nevbetinde silâhmn bediiy değerliğini arttıra edi.
Ustalar süslemeni kunesuv vastasınen ya da madenni yaldızlı altınnen qaplav usulınen yapa ediler.
Esnaflar mezkûr usulnı öyle mahirlik ile qullana ediler ki, olarnin yaptığı şeylerni asıl altın ya da kümüş şeylerden ayırmaq pek zor edi.
Qırımtatarlarmh silâh sanatı halqnın tarihi ve medeniyetinde parlaq bir sahifeni teşkil ete.
Sıq-sıq olıp turğan cenkler, hanlıqnıh sınırlarında yüz bergen toqnaşuvlar bu soy istihsalnın inkişafına şiltem berdiler.
Silâh sanatı qırımtatarlarnıh turmuş tarzınen de sıq bağlı edi.
 çünki at minmek, silâhtan faydalana bilmek mehareti ta balalıqtan aşlana edi.
Yahşi at ve keyfiyetli silâh sahibi olğan yigitnin değerliği yüksek olıp, bular onın ömürde nege irişe bileceğini de belgiley ediler.
Hanlar sarayında ötkerilip turğan resmiy merasimlerni, meselâ, çetelli elçilerni qarşılap aluv, askerlerni közden keçirüv, av merasimlerini yaraştıruvda silâh kimerde pek büyük röl oynay edi.
Silâh yasavnen esasen şeherlerde oğraşa ediler.
Bu esnada ta evelezelden hanlıqnıh iqtisadiy ve esnafçılıq merkezleri sayılğan Bağçasaray ve Oarasuvbazar şeherleri tanılğan ediler.

Qırımtatarlarmh beyaz silâhı hususan büyük şuret qazandı.
Bütün şarq memleketlerinde belli olğan qırımtatar pıçaqları, qama ve hançerlerini Moskva da satın ala edi; Qırımdan yılda 400 bin danege yaqın beyaz silâh yollanıla edi.
Bilgen adamlar qırımtatarlarnıri beyaz silâhını, başta bir, demimin alâ tavlandırılğanı ve dülber şekilde olğanı, meşhur Şam bolatından yapılğam içün begene ediler.
Aynı vaqıtta silâhmn bezetilmesine de diqqat etile edi.
Qırımtatar ustaları silâh sapını morj kemiğinden yapılğan mıqlamalarnen, silâh demirini ise altın ve kümüş kertmelernen süslendire ediler.
Böyle silâh Avropada, bilhassa Frantsiyada çoq satıla edi.
İstanbulda ise hatta sahte silâh istihsali teşkil etilip, anda çıqarılğan mahsulatqa Bağçasaray ya da Qarasuvbazar ustalarının tamğalarını qoya, bundan son silâhmn fiyatı bir kereden arta edi.
%Esyalarnin demir qismi mesur damassk bolatindan yasala edi.
Cumhuriyet qırımtatar sanatı muzeyinin fondlarında bulunğan pıçaq — özünde hem funktsional, hem estetik hasiyetlerni mucessemleştirgen qırımtatar silâhının parlaq numünesidir.
Pıçaqmn demiri ve sapı nazik, hatta zarif bir şekilde, yüzü ise oymalı örnekler ve savatlamanen süslendirilgen.
Pıçaqnı közden keçirir ekensin, om silâh sıfatında değil, milliy urbanın dülber qoşması ya da tatar maişetinin nefis bir tafsilâtı, dep bilesin.
Teessüf ki, qırımtatar silâh ustaları hazırlağan şeyler bugünki turmuşımızda deyerlik rastkelmeyler.
Biz öz vaqtında çobanlar qullandığı av pıçağını tapa bildik.
Onı baba zenaatını kütken demirci Ayyar Cemaleddin oğlu (1926 senesi Küçük Özen köyünde doğğan) yaşağan.
Pıçaq demiri eğri olıp, Şam bolatına benzegen Bağçasaray çeliğinden yapılğan.
Pıçaqnıh sapı demirge oturtılıp, tunçtan yapılğan qaş vastasınen pekitile.
Sap cülâlanıp, örnekli kertmelemen bezetilgen.
Onın yuqarı qısımı eki balaban qulağı olğan başnı andırğanı içün böyle pıçaqlarğa «qaraqulaq» değenler.
«Qaraqulaq» pıçaqlarnı esasen odamanlar qullanğanlar.
Yalıboyu rayonlarında yaşağan qırımtatarlar «çızma» pıçaqlarnı da işletkenler.
Böyle pıçaqlarnın sapları çızma şekilinde olğanı içün şöyle ad alğanlar, pıçaq sapları boynuzlardan, kemiklerden, bazıda bütünley tunç ya da Afrikadan ketirilgen fil kemiğinden yapılğan.
Qırımtatarlarnın qılıçları Qırımdan tışta da belli ediler.
Hem kesmeğe, hem tilmege, hem türtmege yahşi kelişken bu qılıçlar ğayet yengil olmaqnen ağır qılıçlardan üstün tura ediler.
Ay baltalar, yani uzun saplı kerî baltalar — qırımtatar askerlerinin qoşma silâhı olaraq hizmet ete ediler.
Olar ay şekilinde olıp, bazıda örnek ve yazılarnen bezetile turğanlar.
Kimerde ise eki ağızlı olğanlar.
Qırım ustaları qurşunlı silâh da yasağanlar.
Bağçasarayda böyle soy silâh hazırlağan onlarnen ustahaneler çalışa edi.
Mında yasalğan pıştav ve tüfekler ğayet dülber, alıp yurmek içün onaytlı ve, eh mühimi, yahşi ata ediler.
Oıymetli ağaçtan yapılğan tüfek qundaqları zengin bezetile turğan.
Çaqmaqlı tüfeklernih namluları Şam bolatından yapıla, haneli ya da tögerek, tüz ya da yivli ola, dayanıqlığınen ayırılıp tura, şunın içün de pek çoq memleketlerde isteknen satın alına edi.
Qısqa namlulı qırımtatar karabinlerine de yüksek qıymet kesile edi.
Meselâ, XIX asırnın sonlarında — XX asırnın başlarında Bağçasarayda yasalğan bir dane karabinnin fiyatı altı yahşi atnın fiyatına doğru kele edi.
Yuqarıda qayd etkenimiz kibi, qurşunlı silâh Oırımmh eksport malı esaplanaraq, mından yılda 2000 danege yaqın silâh alınıp ketile edi.
Siyasetnen, qırımtatarlarnıh hocalıq çevirüvinen ve umumen turmuş tarzınen sıqı bağlı olğan silâh sanatı, ameliy sanatnın diğer çeşitleri kibi, yarımadada yüz bergen siyasiy, iqtisadiy dehişmelernih tesirini sezmey qalmadı.
XIX asımın sonlarına — XX asırnın başlarına kelip, silâh ustaları qırımtatar silâhına şuret ketirgen fazilet ve an'anelerni saqlap qalmağa tırışsalar da, olarnın mahsulatı artıq tek manzaralı maqsadlarğa hizmet ete edi.
O devirge ait tüfek, qılıç, pıçaqlar av ya da maişet içün, qıymetli bahşiş yahut yadikârlıq sıfatında yasaldılar.
Kütleviy silâh istihsali yoq olıp, tek siyrek-sepelek hususiy şımarışlar qaldı.
Özünin asıl tayinini coyğan silâhlar çeşit türlü muzeylerge, şahsiy kollektsiyalarğa tüşip başladılar.
Bugünde-bugün qırımtatar silâh sanatının numüneleri Bağçasaraydaki tarihiy-medeniy zapovedniknin muzeyinde, Rusiye etnografiya muzeyindeki toplamlarda buluna, ayrı numüneler ise Moskva «remlinin Silâh palatasında, şarqiy Avropa, Türkiye muzeylerinde saqlı tura.
Silâh ustalarının bir çoq eserleri Oırımdan tışqa çıqarılıp, bellisiz ğayıp oldılar.
Saqlanıp qalğan numüneler qırımtatar ustalarının kâmil menimsedikleri usullarnın, yani örnekli oyma, qaqma, altın ve kümüş kertme, sadet ve kemiknen mıqlama, savatlama, yaldızlama usullarının keniş qullanılmasınen ayırılıp turalar.
Bediiy madenni yaraştırğan örnek motivlerinde qırımtatar etnosının şekillenmesine asırlar devamında tesir köstergen ve biri-birinih yerine kelgen çeşit qabilelernin qadimiy diniy obrazları öz ifadesini tapqanlar.
Oymacılar, qaqmacılar «lâle», «gül ğoncesi», «qaranfil», «gülçerep» kibi ösümlik motivlerinden defalarca faydalandılar.
Bütün bu motivler temsiliy mana taşıy ve pek qolay telqin etileler.

Oırımda yaşağan ve qırımtatar halqının etnogenezinde «substrat» olğan türkiy qabilelernin totemik tasavurları halqnıh anına teren singen.
 İslâm mefküresi bu tasavurlarnı heppeyi vaqıtqace silip olamağan edi.
Qırımtatar manzaralı-ameliy sanatına ait eserlerde türklernin muqaddes hayvanı ve amayılı sayılğan qoçqar başı ya da qoçqar boynuzı bayağı vaqıtqace tasvirlenip keldi.
Erkeklernih beden küçünin remzi olğan buğa, tabiattaki yarıq ve qara quvetlerni temsil etken.
 Sığın ve bars obrazları da muqaddeslik manasını taşıdılar.
Maden eşyalarnı bezetüvde bütün musülman sanatının harakterli çizgisi olğan epigrafik örnekler keniş qullanıldı.
Yazılarnm mundericesi çeşit türlü: usta adının birinci harifleri, eşyanın yapılğan yeri ve vaqıtını (söz kelimi, ğayet emiyetli şey) kösterici yazılardan tutıp, sağlıq, baylıq tileklerine, çeşit türlü şiirler ve Ouran ayetlerine barğance, ola edi.
Bazıda örneklernin umumiy zıhına çeşit körünişli medalyonlar ve geraldika işaretleri kirsetile turğan.
Qırımtatar quyumcılıq sanatının inkişafını közeterek, cihandaki bir çoq halqlarda olğanı kibi, qırımtatarlarnıh erte zaman «ilvanları» da qatien utilitar vazifelerni eda ete (urbanı dögmeley, saçnı tutıp tura); sonra devamlı tarihiy inkişaf ceryamnda apotropeik mana taşıy, yani merasimlerde qullanıla ve nazarlıq rölüni icra ete ve, nihaet, XX asırda ilvanlarnın dekorativ hususiyetleri ög sırağa çıqqan edi.
Şimdige qadar saqlanıp qalğan qırımtatar quyumcılıq ziynetleri pek azdır.
Böyle şeyler başqalarına baqqanda çoqça hırsızlana turğan, şu sebepten biz öz tedqiqatlarımızda vesiqalarğa, fotoresimlerge, ağzaviy materialğa ve pek az sayıda saqlanıp qalğan numünelerge bazandıq.
Qırımtatar quyumcılıq eşyalarının harakterine eh büyük tesirni Mısır, Yunanistan, Roma, Vizantiyadan kelip kirgen an aneler kosterdiler, lâkin bu eşyalarmh şekilinde, üslübi ve bezetilüvinde musülman Şarqına mensüp medeniyetnin tesiri açıq-aydın körünip tura.
Ananeviy esnaflar sırasında quyumcılar ayrıca yer tuta ediler.
Olarnın tükânları her vaqıt şeher merkezinde ya da eh zengin mahallelerde yerleştirile edi.
XIII—XV asırlarğa ait hâzinelerden elde etilgen tapılmalar Oırımmh quyumcılıq sanatı ta qadim zamanlarda meydanğa kelgeninden delâlet bere ler.
Orta asırlarda ve hatta yigirminci asırnın başlarında Oırımnın quyumcılıq merkezi olaraq Bağçasaray tanılğan edi.
Qırımlı quyumcılar eri ziyade kümüşnen çalışa ediler, çünki «bu madennin Aynen tılsımlı bağı bar, şunın içün ay kibi yıltıray» dep tüşüne ediler.
Altınnen çalışqan ustalarğa ise «altıncı» değenler.
U.Bodaninskiynin fikirince, qırımlı quyumcı ve altıncılarnın kelip çıquvı Hindistannen bağlıdır.
çünki mında quyumcılıqnen qırımtatarlardan ğayrı çingeneler de meşğül olıp, olar özlerini Hindistandan çıqqan ariyler, dep hesaplay ediler.(30.27-nci sahife).
Bes-belli, Hindistan hatıraları olarnin aqılında qalsa da, yasadıqları şeylerinin üslübine köre, quyumcılıq zenaatına has meharetlerni İranda elde etkendirler.
Acem quyumcılıq sanatının qırımtatar quyumcılıq sanatına köstergen böyle büyük tesiri — asılında umumqırım quyumcılıq sanatının ulu acem sanatının daimiy tesiri altında devamlı inkişaf etmesinin neticesidir.
Bu ceryan ta şimaliy ve şarqiy acem qabilelerinin, Qırımda uzun devirler devamında yaşağan ve kimersi soyları yarımadada oturıp qalıp, sonundan yalıboylu ve dağlı qırımtatarlarmn etnogenezinde iştirak etken kimmeriyler, skifler, skolotlar, sarmatlar, acem tilli aslar, alanlar ve got-alanlamıri sanatlarına ait quyumcılıq eşyalarından başlana.
Quyumcılıq an'anelerinifi saqlanıp qalmasına orta asırlardaki esnaf birleşmelerinin sert qanun-qaideleri yardım ettiler.(30.28-nci sahife).
Qırımtatarlarnın quyumcılıq eşyaları her vaqıt qadın urbasının ve bazıda erkek urbasının da ayırılmaz terkibiy qısımı olıp keldiler.
Bütün bu ziynetlerni üç esas gruppağa bölmek mümkün: başqa taqılğan, boyunğa taqılğan, qolğa taqılğan ilvanlar hem de quşaqlarnı, nazarlıqlarnı bezetmege qararlaştırılğan ziynetler.

Oırımtatar qadınları başlarına fes kiye ediler.
XX asırnın başında fesler altın tikişler ile qadifeden tikile, çetlerinden pullarnen ziynetlene ediler.
Fes şekilce her keşke belli olğan ve türk, Kavkaz, acem halqlarında keniş tarqalğan taqiyelerni andıra.
Oırımtatar fesini onın tögerek tübü ve qalın qasnağı teşkil eteler.
Fesnin qasnağı pullarnen, tübü ise kümüş ya da altından yapılğan töpeliknen bezetile.
Töpelikni qırımtatarlarnın quyumcılıq sanatında mot olğan örnek motivleri — çeçek ya da yıldızpiçim tepsi teşkil ete.
işte, başnı gülçembernen yaraştıruv an anesi de keçmiş zamanlarnın terenliginden kelip çıqa.
Qırımtatarlarnın manlay ilvanına «baş altın» derler.
Bu ilvan festen biraz aşağı pekitile ve o şekilce qabarıq örneklernin, gülçembernin yahut da yıldız ve çoqtan-çoq iri asmalarnın bütünlikli bir kombinatsiyasını teşkil ete.
«Baş altın» ilvanı qadın kişinin hangi içtimaiy tabaqağa mensüp olğanını, onın ne derecede zengin ekenini kösterip tura.
Evli qadınlar zülüflerini «zülüf-asqı»larnen ziynetlegenler.
Böyle ziynetler feske pekitile ve şekillernin çeşitliliginen ayırılıp tura ediler.
Esasen kümüşten yapılğan «zülüf-asqı»lar şekilce örnekli oymalar ve taşçıqlarnen, ya da yipişnen bezetilgen levhalarnı andıralar.
Qırımtatar qadınlarının fesleri qulaqlamı qapatmay, şunın içün sırğalar, kupelerge ve çeşit türlü asmalarğa büyük emiyet berile turğan.
Küpeler konuş ya da kvadrat şekilinde, burmalı ola ediler, lâkin en ken tarqalğan soyu yarım ay şekilinde edi.
Oırımnın çöl tarafında qadınlar uzundan-uzun sırğalar taqqan ve bu sırğalarnı biri-birine köstekler vastası ile bağlanğanlar.

Gerdanlıq ya da başqaca etip aytqanda, köküslikler anternin ögden açıq yerini örtüp tura ve kostümge yaraşıqlı qoşma olaraq hizmet eteler.
Gerdanlıq, değende biz yipişli plastinalar, pullar, qıymetli taşçıqlar ve kösteklerden ibaret ilvannı közde tutamız.
Toğalı quşaq qırımtatarlarnın en sevimli ziynetlerinden birisidir.
Ouşaqlarnı er kişiler de, qadın-qızlar da, balalar da taqqanlar.
Ouşaqlar madenden, gönden, telli qumaçtan, qadifeden yapıla turğan.
Quşaqnın qalın negizine ekseri S şekilinde, bazıda ise bant ya da çeçek şekilinde telli sülükler keçirilgen.
Ouşaqnın kümüş toğası hususan zengin bezetilgen.
Toğalar çift olıp, olar tögerek, badem ya da kobelek qanatı şekilinde olalar.
Adeti üzre, toğa şekilinin negizine biri-birini tekrarlağan eki yüzüm yaprağı qoyulıp, olarnın üstüne eki çeçek yaprağı taqıla ve, nihaet, üstten iri çeçek rozetkasınen pekitile.
Neticede kolemli, üç qatlı yipişli kompozitsiya asıl ola ve onın çekisi kimerde 400 grammğa bara.
Yipişli quşaqlarnen bir sırada oyma örneklemen bezetilip, kösteği olğan küçücik hancerçiklernen pekitilgen salmaqlı qaqma toğalar da rastkelineler.
Cumhuriyet qırımtatar sanatı muzeyinde qırımtatar quşaqlarımn 30-ğa yaqın nüshadan ibaret unikal kollektsiyası mevcut.
Dualıqlar qırımtatar milliy urbasının mühim bir qoşması olmaqnen birge urbanın bezeği de ediler.
Şekilce çeşit türlü — dörtkoşeli, üçkoşeli, boru şekilinde olğan dualıqlarnın içi boş ola ve anda dualar yazılıp qoyula edi.
Qırımtatar sanatı muzeyinde yipiş tehnikasında yapılğan boru şekilli dualıq bar.
Diğer bir dualıqmn dörtköşe şekilini ösümlik örneklerinin yuvarlaq sızıları hem de qadife tüslü savatlama yımşatalar, bu ise kümüşnin boz-kok tüslü yüzünde ayrıca dülber körüne.
Madenden yasalğan dualıqlar qadınlarnın saçlarına köstekler ya da ince telçikler vastasınen pekitile ve «saçqaside» dep adlandırıla ediler.(160.40-42-nci sahifeler).
Qırımtatar quyumcıları madenni bediiy bezetüvnin türlü usullarından faydalana, lâkin üstünlikni «çilter» tehnikasına bere ediler.
Bunda çilternin esasen eki çeşiti qullanıla edi: birincisi — fonlı çilter, yani örnek endi hazır plastinağa yapıştırıla; ekinci çeşit ise — ince işlengen çilter olıp, türlü qalınlıqtaki tegiz ve burma teller delme örneklerni teşkil eteler.
Yipiş kompozitsiyalarını ufaçıq maden topuzçıqları tekmilley ve örneknin esas bağlanmalarını qayd etip ya da bezekni büs-bütün qaplap, ışıq ve kölge oyunını yarata ediler.
Quyumcılıq eşyalarının ösümlik motivleri yipişli ya da oymalı örneknin negizini teşkil etip qalmadan, bezeknin şekilini de belgiley ediler — misal olaraq, quşaqlarnın çeçek, yüzüm yaprağı ya da badem şekilli toğalarını ketirmek mümkün.
Semaiy motivlerni teşkil etken yıldız, küneş, ay örnekleri de qırımtatarlarnın quyumcılıq sanatında büyük ustalıq ile işletile ve, böylece, tek manzaralı-estetik hususiyetlernen sınırlanmayıp, nazarlıq vazifesini de eda ete ediler.

Quyumcılıq eşyalarının ğayet çoq şekilde olması, olarnın temsiliyliknen beraberlikte qatiy funktsional vazifelerge boysunması, parlaq körünişi, her bir soy eşyağa has ferdiy variantlarnın çoqluğı hem de ilvan taquvnın asırlar devamında mükemmelleşip kelgen medeniyeti qırımtatar ameliy sanatının bu çeşiti teren an'anelerge malik olğanından delâlet bereler.
XIX asırnın sonlarına — XX asımın başlarına ait quyumcılıq numüneleri qırımtatar ustalarının yüksek professional seviyesini ve yüksek bediiy didini tasdiqlaylar.
Lâkin endi 1920-nci senelernin sonlarında — 30-ncı senelernin başlarında eski an'aneler yoq olıp başlağanı, ömür şaraitleri dehişkeni, turmuş hep sovetleşkeni munasebetinen quyumcılıq eşyalarına hem de bediiy işlengen madennin diğer çeşitlerine olğan ihtiyaç keskin eksildi.
Eger, meselâ, asır başında kelin ciyezinde dögme baqır savut, madenden yasalğan ziynetlernin ve ilâhrelernin olması şart olsa, 30-ncı senelerge kelip nikâh merasimi bayağı sadeleşip, kimerde yalınız nikâhm ZAGSta qayd etüvnen sınırlandı.
Tek bazı quyumcılıq eşyaları — yüzük, küpeler daha satıla ve alına edi.
Quşaqlar, zülüflik ve gerdanlıq ilvanlar, dualıqlar istihsali amelde toqtadı.
Oıymetli madennen çalışmaq imkânının olmağanı da quyumcı zenaatının yoq olmasına alıp keldi.

Yigirminci asımın ortalarına kelip, an'aneviy quyumcılıq eşyalarını yasav bütünley toqtay, qırımtatar quyumcılarının evelki şuretini tek XIX asırnın sonlarında — XX asırnın başlarında yaşap, icat etken ustalarnın acayip eserleri hatırlatıp turalar.
Az sayıda qalğan ustalarnın özleri ise yafiı ömür şeraitlerine uyaraq, «sovet emblemaları» istihsalına keçtiler.(30.28-nci sahife).
Halqsürgün etilgen son qaqmacı ustalardan ya da quyumcılardan Qırımda bir adam bile qalmadı, madenni bediiy işlev sahası sanat olaraq amelde öldi.
Hal-azırda bu sanatnı tiklemek oğrunda daha ilk adımlar atıla.
Onın taqdiri öz işine sınırsız sadıq olğan bir qaç icatçının qoiundadır.
Teessüf ki, böyle adamlar çoq değiller.

Ayder Asanov (1928 senesi doğdı) — quyumcı zenaatına has alışqanlıqlarnı babası ve qartbabasından alğan yekâne qırımtatar ustasıdır.
Ayder bir qaç nesil erkekleri madenni bediiy işlevnen oğraşqan qorantada doğup östü.
Onın babası Bağçasarayda quyumcılıq tükânı tutqan, sonra «Ouyumcı» şirketinde çalışqan edi.
Ayder 9 yaşından itibaren babasına yardım etip başladı, quyumcılıq sanatının sırlarını adım-adım öğrendi, ata-dede an'anelerini devam ettirdi.
Lâkin 1944 senesi oğlannın ömürini kesen-kes deniştirdi.
A.Asanov 1956 senesi Moskva elektrotehnika tehnikumının filialını bitirip, suvuq madenni işlev boyunca mütehassıs oldı.
Onın bundan sonki bütün ömüri başta Taşkentteki elektrotehnika zavodınen, sonra Gülistandaki tamir-mehanika zavodınen bağlandı.
Lâkin A.Asanov bu dünyağa ne içün kelgenini ve balalıqta alğan derslerini hiç bir vaqıt unutmadı.
Ozbekistanda yaşar eken, elinden kelgeni qadar quyumcılıq sanatınen meşğül olıp, yüzükler, bilezlikler, küpeler, dualıqlar yarattı.
Ebet, bu şeyler sergi içün qararlaştırılğan nefis numüneler değil de, şımarış boyunca yapılğan eşyalar ediler.
Lâkin bu iş ustağa tehnikiy meharet ve ameliy pişkinlik bağışladı.
1990 senesi A.Asanov Oırımğa köçüp kele.
Ömürinin on yılını ev quruvğa, iş qıdıruvğa bere.
Nihaet, 2000 senesi tuvğan Bağçasarayında «Qırımnın ğayrıdan tiklenüvi» fondu tarafından halq esnaflarını canlandıruv boyunca merkez açıla ve A.Asanov şu merkezde çalışıp başlay.
Şimdi onın evi de, işi de bar, o, balaçıqlarımızğa quyumcılıq sırlarını ögrete ve bu soy sanatımıznm an aneleri bir kün ola mıtlaqa tiklenecegine ümüt ete.
A.Asanov ve onın şegirtleri yapqan quşaqlar, dualıqlar, töpelikler — qırımtatar turmuşına has olğan an'aneviy eşyalardır.
Asanovnın talebeleri yipiş tehnikasında çalışalar, faqat kümüş ve savatlı kümüş yerine şimdilik baqır telden faydalanalar.
Şubhesiz, halq esnaflarnı ğayrıdan tiklev boyunca merkez daha yaş, onda uner ögreneyatqanlar da yaşlar, olar sanatta öz sözüni daha aytacaqlar.
Asan Galimov 1951 senesi Ozbekistannın Gülistan şeherinde doğdı, şimdi Aqmescit şeherinde yaşay, Qırım Ressamlar birliğinin azası.
A. Galimov Taşkentteki irrigatsiya institutını bitirse de, onın qaqmacılıq ve quyumcılıqqa olğan avesi ket-kete ömür manasına çevirildi.
Çünki meşhur qırım tatar ustası A.Qalafatovnıh torum, Ozbekistanda cınıslı ağaçtan mebel yasavda belli usta sayılğan Enver Galimovnın oğlu olğan Asan, ebet, sanat yoluna minmege borçlu edi.
1970-nci senelerde Galimov örnekler sanatını öğrenip başladı.
Onın ilk kompozitsiyaları drantahta üzerinde guaş boyalarnen yapılğan örneklerden ibaret ediler.
Bu örneklerde Galimov keçmiş devirlerdeki şarq bezeticilerinin tecribesinden ve yenişlerinden faydalana ve ancaq qırımtatar sanatına has olğan motivlerni, şekillerni araştıra.
Vaqıt keçtikçe, örnek kompozitsiyalarımn üslübi mukemmelleşe.
Galimov öz eserlerinde fonnı büs-bütün qaplağan ösümlik örneklerini; «gülçerep» adlı klassik kompozitsiyanı; zıh içine alınğan medalonlarnı qullana.
Daha sonra ressam real çeçeklerni (lâleler, qaranfiller, papadiyeler) tasvirlevden vazgeçip, abstraktlı sızıqlar sıza.
 Іri çeçek motivleri yerine yipişke benzep ketken örnekler yapa, örnek strukturasını daha tertipli, daha ziyade tüşünilip taşınılğan bir alğa ketire.
Eserlerinin yetekçi elementi olaraq çeçek tepsisi ve örkenli filisni belgiley.
1991 senesi A.Galimov kesen-kes bir qararğa kelip, «Feniks» firması (Taşkent) yanındaki ressamlıq-bezetüv kurslarında oquy, Özbekistan Ressamlar birliğinin ustahanesinde belli heykeltraş qaqmacı O.Azizovmh elinde ameliyat keçip, «quyumcı» mütehassıslığı boyunca oquv yurtum bitire.
1995 senesi Qırımğa köçüp kele.
Mında qartbabasınıh evinde Qalafatovlar sülâlesinin an'anelerini tiklemek maqsadınen mektep-studiya aça.
A. Galimov qırımtatar ressamlarınıfi sergilerinde muntazam iştirak ete.
 özünin örnekli baqır savutlarını (cezve, çığırıq ve saireler), savatlamalı quyumcılıq eşyalarından quşaq toğaları, bilezlikler, yüzük ve sırğalarını nümayiş ete.
Galimov bütünlikli şekillerni ve kolemlerni seve.
Usta yipiş tehnikasından da ziyade qaqmacılıqnen oğraşa.
%Esyalarnin tegiz ustunde basma ornekler pek yahsi koruneler.
Ananeviy eşyalamın şekillerinden faydalanıp, olarnin esasında yanı örnek kompozitsiyaları yarata, kimerde bir sadef, smâlta, camnen çalışa.
Ustanın eserleri klassik qaqmacılıq numüneleri kibi mükemmel değiller, olar usta eski şekillerni ve tehnologiyalarnı menimsev basqıçında bulunhayatqanından delâlet bereler.
Lâkin nasıl olmasın, bu ustanın icadı Qırımda ananeviy qaqmacılıqnı ğayrıdan tiklemek ve inkişaf ettirmek içün istiqballer aça.

Zemaneviy ustalardan en büyük quyumcı olaraq tanılğan İzzet Ablayev «İzzet usta» değen şerefli ad taşıy.
O, 1940 senesi Bağça-Eli köyünde doğdı.
 4 yaşlı bala ekende Rusiyenin Perm oblastına sürgün etildi.
1962 senesi Taşkentke avuştı.
İ. Ablayev Taşkentteki Toqumacılar medeniyet sarayı yanındaki tasviriy sanat tögeregini bitirdi.
1971 senesi Taşkent şeherindeki ameliy sanat boyunca tecribe-icadiyat kombinatına işke kirdi.
Quyumcılıq sanatınen 1972 senesi oğraşıp başladı, lâkin o yıllarda onın icadında yetekçi yemi kiramet sanatı tuta edi.
1990 senelernin başlarında Ablayev Oırımğa köçüp keldi.
Köçüv onın tek tercimeiyhalında değil, icadında da yanı bir basqıç oldı.
İ. Ablayev qarasuvbazarlı ustalar sülâlesindendir.
Onın qartbabası da, babası da belli quyumcılar olğanlar.
Nesillerniri devamiyligini saqlap qalmağa tırışqan i.Ablayev bütün küç-quvetini qırımtatar quyumcılıq sanatının yariıdan tiklenmesine sarf ete.
Böylece, o qırımtatar quyumcı ustalarının an'aneviy ve sevimli usulına — yipiş usulına müracaat ete.
Belli ki, icatçıdan pek çoq küç ve ğayret talap etken yipiş tehnikası tek büyük ustağa boysuna.
işte, İ.Ablayevniri eserlerini bediiy ve tehnikiy kâmillik numüneleri, demek mümkün.
Usta özünin kümüş ve savatlama kümüş bilezliklerinden, küpe ve gerdanlıqlarından, quşaq toğalarından zarif garniturlar yarata.
Olarnin nazmiy adları tek funktsional vazifeni beyan etip qalmadan, mucessemleştirdigi fikirni ve muellifniri ilhamını da ifade eteler («ince bel», «Bağça-Eli», «Zera», «Leylâ»),
i.Ablayev çeçek tepsileri, sarmalpiçim filisler şekilindeki ananeviy örnek motivlerini tazertmek içün kendi örneklerini de qoşa.
Bazı bir ilvanlarğa, deyik, «Bağçasaray çeşmesi»niri mevzularını qata.Böylece, közni temsil etici mavi renkli parlaq taşnen süslendirilgen daire şekilli ve közyaşnı temsil etici asqılı sırğa peyda ola.
i.Ablayevnin icadında dualıqlar ayrıca yer futalar.
Bir vaqıtlarda qırımtatar urbasının mühim qısımı olğan dualıqlar quyumcımıznın ğayretleri sayesinde kene halq turmuşına qaytmaqtalar.
I. Ablayevnin bir talay eserlerini Qırım cumhuriyet ülkeşınaslıq müzeyi, Cumhuriyet qırımtatar sanatı müzeyi, Berlindeki Cihan halqlarının medeniyeti müzeyi satın aldılar.
I. Ablayevnin 2000 senesi Aqmescitte olıp keçken şahsiy sergisinin ekspozitsiyasında seyircilernin diqqatını yipiş usulınen yapılğan ufaçıq «Altın beşik» kompozitsiyası celp etti.
Mezkûr eser temsiliy mana taşıy.
«Altın beşik» — muellifnin eski qırımtatar efsanesi esasında yarattığı eser olıp qalmadan, o aynı vaqıtta yanıdan doğayatqan, Vatanğa qaytıp kelgen halqnm özüni kostere bilmesi içün zarur olğan yanı medeniyetnin obrazıdır.
Qırımtatar esnaflarının evel-ezelden devam etip kelgen adetlerine köre, usta özünden sofi şegirtini qaldırıp ketmek kerek.
işte, i.Ablayevnin işini devam ettirecek şegirtleri de, oğlu da bar.

Enver Ablayev (1973 senesi doğdı) P.Benkov adına cumhuriyet ressamla oquv yurtunın kirametçilik bölügini bitirdi, şimdi Oırım etnografiya muzeyinde maden restavratorı olıp çalışa.
Enver Ablayevnin 2000 senesi mayıs ayında olıp keçken şahsiy sergisi Enver tek aileviy an'anelemin devamcısı olıp qalmadan, aynı vaqıtta mustaqil iş körgen professional quyumcı olğanını da kosterdi.
E.Ablayev an'aneviy ve avangard üslüplerinde çalışa.
Keçmişteki ustalarnın en eyi eserlerinden faydalanaraq, öz yasamalarında bugünki kün adamının dünyabaqışlarını aks ettire.
Enver Ablayevnin baqırdan ve savatlama kümüşten yapılğan ilvanları seyircini original qiyafetnen, zemaneviy dizaynnen celp eteler.
Onın ince çilterli yasamaları — tek yipişli zarif bezekler değil de, aynı vaqıtta ifadeli, mucizeli örneklerni asıl etici çapqın sızıqlardır.
Ablayev öz eserlerinde çeşit türlü materiallardan ümüt etilmegen bir tarzda faydalana, meselâ, madennin suvuq yaraşıqlığını kirametnin cıllı cilvesinen biriktire.
Böyleliknen, özgün ustanın yanı, original ilvanları doğalar.
Tahsilni Qırımdan tışta alğan qırımtatar quyumcılarının terbiyesi de, elbet, milliy an'anelerden ayrı edi.
İşte, sonki yıllarda Vatanğa qaytıp kelgen ameliy sanat ustaları qırımtatar quyumcılığınıh eski an'anelerini öğrenmeğe ve yanıdan canlandırmağa çalışalar.
Şimdiki basqıçta en mühimi — devirlernin üzülgen bağını tiklemek, eski ustalar büyük mahirlik ile qullandığı şekil ve tehnologiyalarnı menimsemektir.
Madenden yasalğan eşyalar qırımtatarlar turmuşının ayırılmaz bir qısımı ediler.
Sürgünlik vaqtında qırımtatarlarnıh bütün maden ziynetleri, şu cümleden altın ve kümüşten yasalğan an'aneviy ilvanları tutıp alındı.
Qırım muzeylerinde saqlı turğan quyumcılıq kollektsiyalarının taqdiri de acınıqlı olıp çıqtı.
1944 senesinden son Yalta tarih muzeyindeki ve Bağçasaraynm muzey-sarayındaki qırımtatar quyumcılıq sanatına ait unikal toplamlar bellisiz ğayıp oldı.
Ananeviy halq sanatının eh ziyade saqlanıp qalğan çeşitlerinden birisi — halq toqumacılığı numüneleridir.
Bunın sebebini anlatmaq qıyın değil, çünki sanatnın bu çeşiti halq arasında keniş tarqalğan edi, bundan da ğayrı toqumacılıq numünelerini saqlamaq içün alelhusus şaraitler kerekmey edi.
Qırımtatar toqumacılığınıh numüneleri sabıq SSSRnih pek çoq muzeylerinde mevcut, оlar bu muzeylerge çeşit türlü yollarnen — qırımtatar sanatını açıq-açıqtan ve maqsadkârlıq ile ögrengen ekspeditsiyalar neticesinde ya da yuqarıdan berilgen emir esasında Qırım muzeylerinin fondlarından alınıp, başqa muzeylerge, esasen Moskva ve Leningrad muzeylerine taqsimlengeni neticesinde barıp tüştiler.
Qırımtatarlarnın maddiy medeniyetine ait diğer numüneler kibi, toqumacılıq numüneleri de çoq yıllar devamında muzeylernin emanethanelerinde, seyirci közünden uzaqça yerde saqlı tutuldılar.
Lâkin bir baqıştan yasaq muhirleri alınıp taşlanğan bugünki künde bile bu numünelerni közden keçirmek imkânı olmay, çünki maddiy zorluqqa qalğan tedqiqatçılar mezkûr problemni tolusınen, ilmiy cehetten öğrenmek içün icadiy komandirovkalarğa çıqıp olamaylar.

### 3.3. Toqumacılıq ve işleme

Örnekli toqumacılıq ve işleme istihsali qırımtatar esnafçılığının esas ve eri keniş yayılğan çeşiti sayılıp, bu işnen yarımadanın deyerlik bütün reyonlarında oğraşıla edi.
Qırımda toqumacılarnıri (bezaci) ve işlemecilerniri (kezaci) esnaf birleşmeleri evel-ezelden mevcut olğan.
Olar saray ehline, zadekânlarğa, ruhaniylerge hizmet köstergenler; işlep çıqardıqları mahsulatmri bir qısımını Aq deriizboyu, Küçük Asiya memleketlerine, Rusiyege yollağanlar.
Esnaf birleşmeleri Oırımmri her bir büyük şeherinde, cümleden, Kefede, Kezlevde, Oarasuvbazarda hareket etkenler.
Bağçasaray ise Qırımnın eri büyük esnafçılıq-ticaret merkezi sayılğan.
Toqumacılıq ustahanelerinde pamuq, keten, yipek ve yünden basmalar toqulğan.
XX asırnın başlarına kelip toqumacılıq sanatı Oırımmri çöl, dağ, cenüp ve şarq rayonlarında saqlanıp qalğan edi.(32.25-nci sahife).
Oırımmri her bir rayonında işlep çıqarılğan basma öz hususiyetlerinen ayırılıp tura edi.
Meselâ, asır başında «adiy, yolaqlı ve yengil örnekli basmalar hususan Qırımmri çöl tarafında çoq toqula.
Bu basmalar sade örnekli olsalar da, Kavkaz artından ve Türkiyeden ketirilgen «şire» adlı ğayet ince yiplerden toqulıp, yüksek keyfiyeti ile meşhur ediler.
Qırımmri dağ etekleri ve dağlı qısımındaki koy ve şeherlerde mürekkep tehnikiy usulda toqulğan basmalarnıri örnekleri ise bayağı mürekkepçe ola».(198.105-106-ncı sahifeler).
Yalıboyu şeher ve köylerinde toqulğan basmalarda postvizantiya, yani türk toqumacılığınıri tesiri duyula.
Bazı bir basma ve işlemelerde beyaz ve qara renklerniri kümüş renk qoşulğan birikmesine rastkeline, bu hal qırımtatar manzaralı-ameliy sanatına has olmağan bir şey olsa da, basmalarnıri örnekleri ğayet nefis ve zarifler.
Bu basmalarnı tamırları ta ceneviz, got ve yunanlarğa barıp çıqqan qırımtatarlar toquylar.
Hem olarnin eserlerinde Vizantiya medeniyetine has çizgiler sezilip tura.
Toqumacılıq ve işleme an'anelerinin saqlanıp qalmasının sebebi şunda edi ki, örneklengen toquma eşyaları kündelik turmuşnın, milliy urbanın ve diniy merasimlernih ayırılmaz bir qısımı olıp keldiler (nişan, toy ve saireler).
Bundan da ğayrı, üykenler öz alışqanlıqlarını, umumen halq an'anelerini küçüklerge aşlay ediler: yaşlar qartanalarından asabalıq olıp qalğan eşyalarnın örneklerini endi öz eserlerinde tekrarlay ediler.
Böyleliknen, yigirminci asımın toqumacılığı ve işlemelerinde an'aneviy çizgiler, an'aneviy tehnologiyalar, asırlar zarfında yaratılıp, nesilden nesilge keçken kompozitsiya çeşitleri ve örnekler saqlanıp keldiler.

Sanayi istihsalında işlep çıqarılğan basmalarnın keniş satılıp başlanması ise milliy toqumacılıqnın beline urdı, eşyalarnın keyfiyetini ve bediiy değerliğini eksiltti.
İşlemeler (örnekli bezler, paçavralar, urba elementleri ve ilâhre) baştaları evde toqulğan pamuq basma üzerinde, sonra ise ketirilme basmalar — qadife, atlas üzerinde yipek, yün yiplernen, kimerde altın ya da kümüş tellemen yahut da fabrikada yapılğan altın şnurlarnen yapıla turğan.
Qırımtatar işleme sanatında örnekli işlemelernin 10 çeşiti olıp, olarnın altısı esas çeşit, dörtü ise yardımcı çeşit sayıla.
Qırımtatar toqumacılığının yorulmaq bilmegen tedqiqatçısı P.Ya.Çepurina bu çeşitlemin hepisini birley-birley tafsilâtlı surette taarif etken edi:
— «Tatar işlemesi» — töşemesiz basma üzerinde eki taraflama tikiş.
— «Hesap işleme» ya da «Osmanlı işleme» — eki taraflama açıq ince çilter tikişi.
%Halq arasinda ona "esap isleme", mutehassilar ise — "osmanli isleme" deyler;
— «Telli işleme» — ince yalpaq şekilli yaldızlı plastinkalar ile tikiş.
%Olarnin cevre-ceti islemenin ywrine kore, cesit ola;
— «Mıqlama işleme» (Qarasuvbazarda böyle işlemeğe «Sımakeç» değenler) -töşemeli qalın basma üzerinde altın, kümüş yiplernen tikiş.
%Tek Qarasuvbazarda ve onin etraflarinda ona "simakec" deyler;
— «Bükme işleme) — qalın basma üzerinde altın, kümüş şnurlarnen, kimerde ise renkli yipek şnurlarnen tikiş.
— «Qasnaq işleme» — daire şekilli qasnaqqa çekilgen basma üzerinde tikiş.
%XIX asirnin sonunace mahsus masinalar peyda olganga qadar Yaqin Sarqta nagisnin bu cesiti qasnaq ustunde islengen.
— Applikatsiyalı işleme (onın qırımtatarca adı belli değil).
— «Pullı işleme».
— İncilernen işleme.
— Cevherlernen işleme.(200.5-nci sahife).
işlemelernin bütün bu çeşitleri yigirminci asımın başlarına qadar saqlanıp qalğan ediler.
Basmağa örnek çeküv tehnologiyası asırlar devamında denişmedi.
Her bir köyde, her bir şeherde örnek resimi yapqan qadınlar çalışa.
olar kendi resimlerinen etraftaki bütün koylerni teminley ediler.
Böyle usta qadınlar haqiqiy professionallar ediler, çünki ananeviy örneklerni yahşi bilmeknen bir sırada, renklerni yahşi his ete, işleme tehnikasını da yahşi bile ediler.
Örneknin resimi sımarışçının isteğine köre yaratıla edi.
Resim basmağa keçirilmezden evel, esas motiv ve sızıqlarnın şekilleri boyunca qattı karton kâğıttan resim qalıbı yapıla.

Böyle usul işleme örneğinde yapılabilgen yanlışlardan qaçınmaq,basma yüzünen işleme arasındaki nisbetni hesaplap çıqmaq imkânını bere edi.
XIX asırnın sonlarında — XX asırnın başlarında yapılğan toquma ve işlemeler tehnika hem de icracılıq cehetinden türlü-türlü olsalar da, ekseriyette şeherlerde keniş yayılğan örnekli toqumacılıq ve işleme sanatı, hususan yipişli ve cevherli işleme sanatı inkişafnın yüksek noqtasında bulunğanlarından delâlet bereler.
Qırımtatarlarnıh nikâh merasimlerinde işlemelerge ayrıca emiyet berilgen.
Meselâ, kelin tarafı hazırlağan nişan boğçasında kelin öz qolunen işlegen uçqur, tizbez, eki kise, kümüş yiplernen ve nusfisnen nağışlanğan küçük kise, kiyev mendilleri, çorapbavlar olmaq kerek edi.
Ebet, böyle şeylernin sayısı çoqça da ola bile edi.Boğçadaki şeylerge, meselâ, yipek kölmekler, çegre kölmek, çoraplar, saat qapı, işlemeli divar yastıq qapları qoşula edi.(68.229-ncı sahife).
Kelinnin işlemeleri hem yanı tuvğanlarğa, hem saygılı musafirlerge, hem toy munasebetinen teşkilâtlandırılan qoşu ve kureş ğaliplerine bağışlamla turğan.
Toy arfesinde çalğı-çağananen kelin ciyezini nümayiş etüv merasimi ötkerilgen: kelin odasının ortasında tavanğa mahsus bir halqa pekitilip, ondan çeşit tarafqa yipler çektirilgen ve bu yiplerge kelinnin ciyezi asılğan.
Sonra bütün bu şeyler köşeleri kümüşnen işlengen boğçalarğa sarılğan.
Adeti üzre, qırımtatar qızları özlerinin kelinlik ciyezlerini ya da, başqaca etip aytqanda, «doquzlama»larını (9 predmetten ibaret boğçasını) 9 (türklerde tılsımlı raqam sayıla) yaşından hazırlap başlağanlar.

Amma yigirminci asırnın 20-nci senelerinde eski adetler, an'aneviy urbalar kesen-kes denişip başladılar, böylece, turmuşnen sıqı bağlı olğan an'aneviy işlemelernin pek çoq çeşitleri ğayıp oldılar.

30-ncı senelerde işleme sanatı evde yapılğan sahadan sanayi kooperatsiyası sahasına keçe.
Şirketlernin teşkilâtçıları qayd etkenleri kibi, «cehalette qalğan qırımtatar qadın-qızlarınıh icadiy küçlerini belgilevde ve olarnın siyasiy cehetten ilerilemelerinde şirketler ğayet büyük röl oynadılar».(199.108-nci sahife).
Yazıq ki, şirketler çoq çalışmadılar, tezden bir qalmay yoq etildiler.

Toqumacılıq eşyaları özlerinin örnekleri cehetinden eki esas gruppağa bölüneler: birinci gruppağa ösümlik örnekleri (lâle, qaranfil, zambaq, nilüferge, yani Oırımda eh çoq rastkelingen çeçeklerge benzetmeler) ve ekinci gruppağa geometrik örnekler kireler.
Toqumacılıqta örnekler qatien geometrikleşkeni halda (bunı toquv tehnologiyası talap ete) işlemelerde eğri sızıqlı örnekler de yapıla.
Şu sebepten de yavaş-yavaş egriltilgen sızıqlar vastası ile tasvirlengen ösümlik ve çeçek örnekleri işleme elementlerinin büyük bir gruppasını teşkil eteler.
Çeçek motivleri çeşit türlü örnekli örtülerni, urba detallerini yaraştıralar.
Kimerde resim tasvirlerinde asıl çeçeklerni, meselâ qaranfilni, gülni, zambaqnı tanımaq mümkün, lâkin ekseriy hallarda örnekler stilizatsiyağa oğratılıp, örnek işaretine çevirileler.
Çeçekler çerep içinde turğan kibi, yalıda ösken kibi ya da dualıqnı sarıp alğan kibi tasvirlengenler.
Umumen, çeçeklernin, ince dallarnın, yengilden sarılğan yapraqlarnın çoqluğı qırımtatar işlemelerine tekrarlanmaz zariflik ve letafet bağışlaylar.

Bazı bir tedqiqatçılarnın qayd etkenleri kibi, işlemelerde meyva ve yemiş motivlerinin (orta asırlarda Oırımnın özünde yetiştirilgen ya da tıştan ketirilgen armut, kestane, pomidor, badiç, kiraz, soğan, qabaq, ananas motivleri) peyda olması — şubhesiz, an'aneviy ösümlik örneklerinin heppeyi keç devirlerde denişmesinin neticesidir.(170.39^0-ncı sahifeler).
Halq ustaları tıştan ketirilme basma ya da kilimlerde «körüp qalğan>> abstraktlı ösümlik motivini ifade etmeğe tırışıp, sonundan şu «kelmeşek» şekilni özlerine yahşi tanış olğan konkret predmetnin şekilinen bağlağanlar.
Böyleliknen, sarmallı motivler badiçlerge oşatıla, acem ve türk kilimleri yahut basmalarına has olğan iri çeçek palmettleri ise resimnin sadeleşkeni neticesinde kesilgen pomidor ya da qabaqqa çevirile...
Böyle «köçebe» motivlernin denişmesini közetmek ğayet meraqlıdır.
Spasskayanın fikirince, onın kendisi andığı badiçler — «haçlanğan qılıç ya da hancerlernin» biraz dehiştirilgen tasviridir(170.40-ncı sahife).
Lâkin türk basmalarında da rastkelingen bu örnek başqalarından alınma örnektir.
Mezkûr örneknin negizinde acem kilimlerinde ve basmalarında keniş qullanılğan «islimi» motivi tura.
Ve o şekilce kerçekten de eğri qılıçnın tasvirini andıra.

Zoomorfik motivlernin kelip çıquvı da, ekseri hallarda, şoyledir.
Tedqiqatçılarğa «balıq», «çıqçıqbalaban», «qırqayaq», «örümçek», «qısqaç», «qurtçıq» (170.40-ncı sahife) adlarınen belli olğan elementlerni kene de şu abstraktlı ösümlik motivleri teşkil eteler.
Spasskayanın özü qayd etkeni kibi, balıq badiçke oşay, örümçek ya da qısqaç — batıq yapraqlı ekzotik çeçekke, qırqayaq — suv yosunına oşap kete...
Zaten, musülman dinini nisbeten keççe qabul etken ve kündelik aşını esasen denizden alğan yalıboylu qırımtatarlarda aksine de ola bile edi.

Basma ve işlemelernin örnekleri asır-asırdan tekrarlanıp, tek kimerde bir azaçıq deniştirile edi; örneklernin eski adları ve manaları unutıla, olarnin elementleri o ya da bu predmetke oşağını içün yanı ad ala ediler.
İşte, şu sebepten tedqiqatçılar örneknin adından kelip çıqalar, lâkin onın manasını, hepisi bir, bilip olamaylar.

Ösümlik örneği kompozitsion yerleştirilüv cehetinden pek onaytlıdır.
Orneknin uzun çevik pıtaçıqları, çoqtan-çoq yapraqları nağışçığa işleme içün qararlaştırılğan her hangi meydannı toldurmaq imkânını bereler.
Lâkin kompozitsiya ne qadar serbest inkişaf etmesin, hepisi bir, onın merkeziy köçeri ola, kompozitsiyanın bir qısımı diğer qısımnı tekrarlay.

İşlemelerde sıq qullanılğan örnekler cümlesine semaiy ve solâr motivler (yıldız, küneş, ay), an'aneviy baqır savutlarnın tasvirleri (quman, yıbrıq, gügüm, sini) kireler.

Romb şekili toquma ve işlemelerni bezetüvde keniş yayılğan element sayıla.
Ustalar bu şekil yardımınen her sefer yanı, tekrarlanmaz kompozitsiyalar yaratqanlar.
Romb şekilinifi ameliy sanatta öyle çoq qullanılğanını onın hem formal, hem munderice cehetinden kelişikli olmasınen anlatmaq mümkün.
Bundan gayrı romb şekili terkibiy cehetten de pek onaytlıdır, onın geometrik şekili toquv tehnologiyasına pek uyğun kele; diğer taraftan, özünde teren manalı nazmiy farazlarnı mucessemleştirgen romb universal temsiliy işaret olaraq da hizmet ete.
Oırımtatar ustaları rombğa «kobek» değenler, bunınnen rombnı yernin merkezi, tavan, örtü ortasının yaraşığı, dep bilgenler.
Aynı vaqıtta romb biçiminde olğan «loqum», «baqlava» adları da keniş tarqalğan.
Bazıda romb gül sıfatında telqin etilgen, bazıda ise kenarında filisçikleri ve boynuzpiçim elementleri olğan romb şekilli örnekke «qısqaç» değenler.
«Şusı harakterli ki, — dep qayd ete P.Çepurina, — örneklerge böyle adm tek yalıboyu köylerinde bergenler».(200.105-nci sahife).

Ken miqyasta baqılğanda romb Yer, bereketnin temsili olıp, sadelik, tertip, aqiqatnı ifade etici bir şekil edi.
L. V.Petrenko qayd etkeni kibi, qırımtatar evcıyarlarında rastkelingen filisli romb motivi turkmen ve Kavkaz kilimlerindeki romblarğa oşay.(141.32-nci sahife).
Kerçekten de, elementler öz genezisinde yekâne bir tamırğa malik olıp, bu tamir Avrasiyadaki türkiy tilli qabilelernih umumiy bediiy asabalığınen bağlıdır, lâkin bu elementnin L.
Petrenko andığı «aqrep» örneginen alıp berecegi yoqtır.
«Filisli» romb negizinde qadimiy qabile temsilleri buluna ki, olar nazardan qorçalağan hayvanlarnın (quşlar ve qoylar) totemik motivlerinen bağlıdır.(122).
Mezkûr elementler türkiy tilli hayvanasravcı qabilelernin sanatına hastır.
Olarnın qırımtatar sanatında saqlanıp qalması çöl medeniyeti an'anelerinin metinliğinden delâlet bere.
Arhetiplerni saqlap qalğan örnekler yanıdan telqin etilseler de, asılında qırımtatar sanatının bütün hususiyetlerini (renk, örnek telqini) aks etti re ediler.

Oırımtatar toqumacılığı ve işlemelerinde sıq rastkelingen motivlernin daha birisi — üçkoşeliktir.
Bu şekil rombnıh töremesi olıp (eki üçkoşe bir rombnı teşkil ete), erkek ve qadın başlanğıçlarının, umumen alğanda ise — yemin bereket berici quvetlerinin temsili olaraq hizmet ete.
Yaramay nazarlardan qorçalağan dualıqlarmn an'aneviy şekili de üçkoşe şekilinde ola turğan.
Kelin ciyezi sarıldığı boğçalarnın kenarlarında yapılğan işlemelernin üçkoşe şekilde olması da tesadüf değildir.

Örnekli toqumacılıqta doğru, yantayıq, dolandaçlı sızıqlardan keniş faydalanılğan.
Aynı vaqıtta ta antik devirlerden belli olğan «meandr» motivi de pek sıq qullanılğan.
Oırımtatarlar bu örnekni «aylanma suv» dep adlandırğanlar ve oha bipayanlıq manasını bergenler.

Köçebe çöl medeniyeti çerçivesine tamğa elementleri de kire edi.
Daha yaqın keçmişte tamğalardan bir de-bir tevabamh hayvanlarını diğer tevabanıfı hayvanlarından ayırmaq maqsadınen faydalanıla edi.
«Bazı bir tamğalar O.Aqçoqralı 1926 senesi dere ettirdiği qırımtatar tamğalarına hem de orta asırlardaki Oırım tamğalarına oşap keteler».(141.33-nci sahife).
Böyle tamğalar ekseriyette pek sade olıp, hayvanasravcılarnın turmuşına ait predmetlerni — nal, yaynı andıra ediler.
Amma işlemelerde ise tamğalar özlerinin qabile belgisi sıfatındaki manalarını coyup, artıq nazarlıq manasını taşıy ediler.
Qadim zamanlarda usta öz yasamalarını örneklemen nağışlar eken, örneklernin manasına ayrıca emiyet bere edi, çünki tevaba, aile azalarının onaruvı, eyihallılığı, sağlığı şu temsillernen bağlana edi.
Zamanlar deniştikçe, örneklernin burunğı manası öz emiyetini coya ve toqumacılar kendi örneklerine bazıda şaqalı, lâkin yerli adlar bere ediler, meselâ: «tavuq ayağı», «yılan izi», «horaz kekiregi», «sıçan tişi».

Nihaet, işlemelerde rastkelingen epigrafik örneklerni de anmalı.
Bular — ekseriyette mahsus ayırılğan medalyonlar ya da zıhlar içine alınğan Ouran ayetleri, şiiriy mısralar, tilekler («Maşalla», «inşalla», «Hayırlı olsun») edi.(170.45-nci sahife).

Ameliy sanat eşyalarına yazılar çeküv an anesi ta IX—XI asırlarğa ait acem kirametlerinden başlana.(216.19-ncı sahife).
İşte, yazılarnın qırımtatar işlemelerinde de peyda olmasını acem sanatının tesiri, dep bilmek kerektir.
Arap urufatımh «nash» üslübinde yapılğan işlemeli yazılar ösümlik örneklerinden farq etmeyler — olarnı tumtaraqlı, egriltik sızıqlar birleştireler.
Lâkin yazılar her vaqıt öz renkinen ayırılıp turdılar.
Olarnın bazıları oqula.bazıları oqulmay.
Oqulğan soylarını, bes-belli, er kişiler qalemnen yazğandırlar.(170.45-nci sahife), sonra üstünden qadınlar ya da ösmür qızlar yiplernen işlegendirler.
Oqulmağan yazılarnı (olarnın harifleri, esreleri qaçırılğan, umumen, yanlış yazılğanlar) ise, şubhesiz, oqumağa-yazmağa bilmegen qadınlar işlegendirler.
Böyle yazılarnın manası, şubhesiz, coyula ve olar sadece örnekke çevirileler.

Bu yerde şunı qayd etmeli ki, böyle hallarğa pek çoq musülman sanatlarında rastkeline, hem bunın sebebi tek cahillikte değildir.
Mesele şunda ki, arap urufatında yapılğan yazılardan mimarcılıqta.
kilim toqumacılığında, kirametçilikte faydalanılır eken, olar vaqıt keçmesinen stilizatsiyalı ve bundan ötrü oqulmaz bir harakterge malik ola ediler.
Kerçek, böyle yazılarnı oqumaq da şart değil edi, çünki «tilge baqqanda yazuv heppeyi salmaqlıca bir körüniş sayıla...
arap yazuvınıh işaret funktsiyaları yalınız konkret mananı yetkizmek vazifesinen smırlanmay, arap yazuvı aynı vaqıtta bayağı mühim olğan başqa bir vazifeni de eda ete — o, Quran-ı Kerimnin sözlerinde mucessemleşken açıqlamalarnı ifade ete.
Aynı arap urufatı, cümleden, onın formal hasiyetleri oquyıcını ya da adiy seyircini tek yazı mundericesine değil de, yazı manasından da keniş olğan degerliklerge diqqat ettire».(218.22-nci sahife).
Mimarcılıq bezetmelerindeki yazılar kibi, qırımtatar işlemelerindeki yazılar da, kendi mundericelerinden qatiy nazar, aynı vaqıta hem bezek rölüni oynay, hem «Mezkûr eserlernih o ya da bu musülman cemiyetine aitligini kösterip tura ediler».(218.22-nci sahife).

Bazıda yazılar açıq-aydın faş etici mizacda ola ediler.
Meselâ, E.Spasskaya kimersi bezlerdeki yazılarnı ketire: «Cahil, ahmaq, ekiyüzlü adam tek tışqı körünişni beğenir», «Aqıl parçası olğan biz, qadınlarnı, insan yerine körmeysiniz», «Bar, seni ahmaq ve cahil beğensin, bütün barlığınnı oha ber, hep bir ahlamaz».(170.46-ncı sahife).
Böyle yazılar tek musülman sanatına mensüplikten delalet berip qalmadan, qadın-qızlarmn cemiyetteki yerini de ayan eteler.
Bes-belli, olarnı oqumış şeherli qadınlar yapqandırlar, çünki koy yerlerinde böyle şeylerni tasavur etmek bile küç.

Kolorit, yani işleme örneklerinin renki esernin ne vaqıt yapılğanını işançlı tarzda tasdiqlay.
Meselâ, mavi, sarı, beyaz renkler birikmesi XVIII asırda yaratılğan işlemelerge; mavi, sarı, qırmızı renkler birikmesi XVIIIXIX asırlarda yapılğan işlemelerge; qırmızı, sarı, qara renkler birikmesi ise XIX asırnın ekinci yarasında yapılğan işlemelerge has ediler.(201.105-nci sahife).

Bunmnen birlikte, E.Spasskayanın fikirince, «tatar qadınları öz işlemelerinde nazik çeçeklernin açıq, gülgüli-yeşil, mavımsı-sarıca tüslerini eh çoq qullana turğanlar; boğuq, sönük tüslerden de faydalanğanlar, lâkin olarnı mıtlaqa yarıq renklemen hem de altın ve kümüş yiplernen yımşatqanlar...
Örneknin ayrı elementi bir ya da bir qaç tüsnen yapıla bile, meselâ, bir çeçeknin muayen yaprağı bir tüste, diğer yapraqları ise bam-başqa tüste ola bile edi».(170.33-nci sahife).
Tedqiqatçınıh bu fikiri qırımtatar işlemelerinin renk harakteristikaları sınırsız olğanını ve qırımtatar ustaları mustaqil icatnen oğraşqanlarını, tecribeler yapıp, renklerni kendi didlerine köre seçip alğanlarını, şubhesiz, bu saadaki qaidelerge de riayet etkenlerini bir daha isbatlay.

Qırımtatar işlemelerinin eh mühim estetik değerliğini kolorit teşkil ete.
Meselâ, XIX asırda yaratılğan işlemeler XX asırnın işlemelerinden aynı koloritleri ile ayırılıp turalar.
Oırımtatarlar tabiiy materialdan boya hazırlav sırlarını pek yahşi bile ediler.
Boyalarnı ösümliklemin tamırlarından, saq ve qabuqlarından, yapraq ve çeçeklerinden, meyvalarından hazırlay ediler.
Boyalarnın keyfiyeti, qoyulılığı ya da şingenligi materialnın ne vaqıt toplanğanına, nasıl saqlanğanına, qullanılğan tehnologiyağa bağlı ola edi.
Taze ösümliklerden açıq, gür renkli boyalar, qurutılğan ösümliklerden ise tonuq renkli boyalar yapılğan.
Boyalarnı pekitmek içün koktaş, şap ve şarap ekşiliğinden ibaret mahsus renkaplar işletilgen.
Aynı bir boya çeşit renkaplar tesirinde çeşit aenk bere, yani renkap azca qoşulğanda boya açıqça, çoqça qoşulğanda ise toqça ola edi.
Pekitilmegen boyalarnen boyalanğan yipler esasen açıq qaverenki tüske bürüne ediler.
Boyacı ustalar esasen yerli ösümliklerni, meselâ, sarı papadiye, sadef otu, mayoran, eben komeç kibi ösümliklerni işlete ediler.
Toqumacılıqta sıq qullamlğan sarı renk — «şafran» boyalarnın neticesidir.
Lâkin krokus ösümliginden yapılğan şafran boya pek paalı olğanı içün onın yerine qapım tuzluqtan yapılğan yahut sadece soğan qabuğından qaynatılğan boyalarnı işlete ediler.
Qara boyanı nar qabuğından ya da ceviznin yeşil qabuğından, qırmızı boyanı sandal tereginin qabuğından ya da böceklerden yapa ediler.
Ustalar yerli boyalardan ğayrı başqa memleketlerden, meselâ, Hindistandan (çivit), Turkistandan (kokboya), Türkiyeden, Irandan ketirilgen boyalarnı da işlete ediler.
Bu boyalarnın kombinatsiyaları, ğayet uyğun tarzda tekmillengen renkler basmalarğa ve yiplerge şaşılacaq derecede yımşaq, teren aenk bağışlay, hem böyle basma ve yipler öz tüsüni hiç bir vaqıt coymay ediler.
Zamanlar denişip, XIX asırnıri sonlarında Avropadan, Rusiyeden ketirilme anilin, himiyalı boyalarğa keçilmesi neticesinde yiplerni boyalav ceryanı heppeyi yengilleşti, lâkin eşyalarnın keyfiyeti kesen-kes osallaştı.
Böyleliknen, boyacı zenaatına has alışqanlıqlar ket-kete unutıldı, basma ve işlemelernin koloriti qabalaştı, vaqıt keçmesinen eşyalar öz tüsüni coydılar.
Bütün bu sebepler ahır-sohu toqumacılıq sanatının umumiy seviyesine de menfiy tesir kosterdiler.

Toqumalı ve işlemeli eşyalar içün, türlü-türlü bezler, iç ve üst urbalar içün, ufaq-tüfek turmuş eşyaları içün temel olaraq tegiz ya da yolaqlı basma, yani «atma» hizmet etti.
Atma — ev şaraitinde pamuq ya da keten yiplerden (üskül) qolnen toqulğan basmadır.
Söz kelimi, qırımtatarlar yalıboyunda ve bazı çöl rayonlarında ketenceliknen de oğraşqanlar.
Köylerde atma toqumaq içün kendir ve qıcıtqan yiplerinden de faydalanğanlar, bundan ötrü olarnın toqudığı atmalar qaba ve qoyu renkli ola turğan.
Atmanın orta kenligi 30-70 santimetr etrafında ola.
Çöl taraflı qırımtatar qadınları atma toquvda eh çeber ustalar sayılğanlar.
Olarğa kerek olğan keyfiyetli yipler Buharadan, Kavkaz artından ketirilgen.
Bundan gayrı, İstanbulda yapılıp, öz qaviyligi, inceliginen tanılğan «burma» yiplerden krepdeşinni andırıcı atmalar toqulğan.
Şarflar, quşaqlar, yavluqlar işlemek içün qararlaştırılğan atma adette tegiz, kölmek, şalvar işlemek içün qararlaştırılğan atma ise esasen yolaqlı ola turğan.
Atma yipleri tabiiy tüste, yani temiz beyaz yahut sarışınbeyaz tüste olğan, faqat yolaqlı atmalar toqulğanda qızıl ve qaverenki yipler de işletilgen.

XIX asırnın sonlarına — XX asırnın başlarına ait örnekli toqumacılıqnı esasen mına böyle eşyalar taqdim eteler: evde toqulğan beyaz çarşaflar, örtüler, paçavralar, marama ve şerbentiler, toquma quşaqlar, iç kölmekler, tüb anterler, çeşit türlü bavlar.
Bütün bu şeyler kelin ciyezinin terkibiy qısımını teşkil etkenler.

O devirde örnekli toqumacılıqnın bir qaç usulı olğan:

«Atma örneği saçma» — bu tehnikiy usulnen bezler, quşaqlar, şarflar işlemek içün qararlaştırılğan basmalamıh uçları yaraştırılğan.
Örneknin yipleri temel basmanın yiplerinden qalınca olıp, olar açıq tüslü yoiaqlardan ibaret ifadeli örnek yaratalar.
Böyle örnek Oırımmh çöl tarafına has edi, lâkin dağlı ve yalıboyu rayonlarında da (esasen qaverenki-qara tüslü örnekler) rastkeline edi.

«Atma qıbrız» usulı, tahminimizge köre, Oıbrızdan kelgendir.
Bu usuldan Oırımmh yalıboyu rayonlarında yaşağan ustalar keniş faydalanğanlar ve onın yardımınen mürekkep, çoq renkli kompozitsiyalar tizgenler.
Böyle usullı eşyalardaki toqumalı örneknin yipleri temel basmağa pek sıq çektirile, neticede temel tolusınen örtüle edi.
işte, «atma qıbrız»nın «palas usulı» değen ekinci adı da şundan kelip çıqa.
Toqumacılıqnın buna benzer usulı Aq denizboyunın şarq qısımında yaşağan deyerlik bütün halqlarda rastkeline.

«Tahtalı» usul Oırımnın dağlı ve yalıboyu rayonınlarında tarqalğan edi.
Bu usul esasında çalışqan ustalar basmanın de yüzünde, de tersinde sıralanğan renkli yiplerden örnek tizici mahsus tahtaçıqnı qullanğanlar.
(198.73-74-nci sahifeler).
«Tahtalı» usulında toqulğan örnekler öz qabarıqlığınen işlemelerni andıralar.
Çeşit türlü sofra örtüleri, öglük, peştmallar toqulğanda, işte, şu usul qullanılğan.

«Çilter» usulı — «tahtalı» usulnın bir çeşitidir.
Bu usulnen toqulğan basmalarda renkler biri-birinden tar aralıqlarnen ayırılalar.
«Çilter» usulınen ösümlik ve mimariy kompozitsiyalarnı toqumaq elverişlidir.

«Töpeli» usulı — toqumacılıqta eh az ögrenilgen ve taarif etilgen bir usuldır.
Saqlanıp qalğan vesiqalı menbalarğa ve fotomateriallarğa köre, biri-birine yaqın qoyulğan eki ince yipten eki taraflama örnekler, işte, şu usulnen toqulğanlar.
«Töpeli» usulının «atma qıbrız» usulından farq etken yeri şunda ki, örnek bitişik halda toqulmayıp, temel basmanın ve atqınm sade yiplerinen ayırıla ve bumhnen «tahtalı» usulında yapılğan örneklerge oşap kete.
«Töpeli» usulından urba ve örnekli basmalarnı yaraştırmaq içün faydalanılğan.

§ •Örnekli bezlernin bir çeşiti sayılğan evcıyarlar — qırımtatar örnekli toqumacılığı ve işlemelerinin parlaq numünesidir.
Yaltadaki devlet tarihiy-edebiy muzeynin fondlarında binge yaqın qırımtatar toqumaları mevcuttır ki, olarnın bayağı bir qısımını evcıyarlar teşkil eteler.
Cumhuriyet qırımtatar sanatı müzeyi de bu sahada unikal eşyalarnen zenginleşti.

Bezlernin bu çeşiti qırımtatarlamıh turmuşında ğayet keniş qullanılğan.
Evcıyarlar savut-saba raflarını, musafir odasının ya da yataq odasının diyarları, tavanlarını yaraştıra ediler.
Bundan ğayrı, evcıyarlar kelin ciyezinin ayırılmaz bir qısımı sayıla ediler.
Zengin kelinnin ciyezinde 400-500 evcıyar, fuqarece soyunda ise 200-300 evcıyar ola turğan.(68.230-nci sahifeler).
Umumen, qırımtatarlarda kelin ciyezine büyük emiyet berilgen.
Oorantada qız bala doğmasınen oha ciyez hazırlap başlağanlar.
Bu iş civannın nişanlanuvı ve toyu arasındaki devirde hususan canlanğan.
Oararnen yarım yıl devam etken bu devirde qorantadaki cemi qadın elleri yardımınen zarur miqdardaki eşyalar tekmillenip, boğçadan yer alğanlar.

Keyfiyetçe eh yahşi, örneklernin zenginligi ve icra olunuv mehareti ile ayırılıp turğan eh güzel evcıyarlar Oırımnın şarqiy dağ rayonlarında toqulğan.
Yuqarıda qayd etkenimiz kibi, evcıyarlarnın negizini pamuq ya da keten yiplerden toqulğan atmalar teşkil eteler.
Esasen geometrik şekilde olğan örnekler toqumanı bütünley örte; basma ortasında örnekler siyrek yerleşkeni halda, kenarlarında gür ve sıq yerleşkenler.
Evcıyarlarnın renkler gamması an'aneviy, yani o qara, beyaz, qırmızı, sarı renklerden ibaret olıp, bazıda mavi, yeşil, boz tüsler de qatıla edi.

Oırımtatarlarda bezetme rölüni oynağan veya kündelik turmuşta qullamlğan bezlernin çeşitleri pek çoqtır.
Meselâ, evcıyarlardan ğayrı, yüzbezler, tizbezler, divarbezlerni de anmaq mümkün.
Böyle bezler hem toqumalı örneklemen, hem işlemeli örneklemen yaraştırılğanlar.
İşlemeli örnekler bezlernin tar taraflarında yerleştirilip, eki ucundaki örnekler biri-birini tekrarlaylar.
Sert geometrik örneklerden farqlı olaraq, ösümlik örnekleri icatçığa öz duyğularını ifadelevde serbestlik bereler.

Şekillernin ölçüliligi, nezaketliliği, zarifliği ve letafeti kibi qırımtatar sanatına has çizgiler marama ve şerbentilerde açıq-aydın aks olunalar.
Pamuq, keten, yipekten toqulğan maramalarnı evli qadınlar qullanğanlar.
Örneklernifi zenginligi ve ifade küçünen ayırılıp turğan marama örneğine kimerde yipişler de qoşula edi, neticede marama ağırlaşa, onın dülber qatlanmaları peyda ola edi.
Maramanın kenarları ise pusküllernen yaraştırıla edi.
Oadınlar özlerinin dörtköşe şekilli maramalarını başlarındaki fes üstünden yaydırıp, maramanın yuqarıdan eki ucum çenge astında bağlay, aşağıdan eki ucum arqağa taşlap, kerek olğanda betlerini qapata ediler.
Cumhuriyet qırımtatar sanatı muzeyinin fondunda bulunğan maramanın renkler gamması an'aneviydir.
Onın beyaz fonu boylap qırmızı-qara renkli örnek qoyulğan.
Maramanın tar yanları pek sıq örneklengen.
Orneklerniiî esas elementini qaranfil tasviri teşkil ete.
Çeçekler üç sırağa tizilip, kvadratlar asıl eteler.
Kvadratlar ise, öz nevbetinde, maramanın aşağı tar qısımı boylap çekilgen ken zihni teşkil eteler.
Maramanın ken yanları sıralanıp turğan ayrı-ayrı motivlernen — üç sızıqqa oturtılğan ve nazarlıq manasını taşığan küçük romblar ile basamaqlı büyük rombnen bezetilgenler.

Şerbentiler (farsça «sarband») mahiyetince yaş, daha qocağa çıqmağan qızlarğa qararlaştırılğan olıp, olar Kavkaz artından ve Türkiyeden ketirilmiş ince, hafif dülbentten yapılğanlar.
Böyle yengil basmanın özü örneklernin de yengil, hafif olmalarını talap ete.
Şu sebepten şerbentilernin işlemeli örnekleri çoqusı hallarda ğayet ince pamuq ya da yipek yiplernen yapılğanlar.
Toquma eşyalarnın tam geometrik örneklerinden farqlı olaraq, işlemeli eşyalarnın ösümlik örnekleri basma yüzüne serbest yata ve böyleliknen yımşaq, nazik tüslü muhteşem kompozitsiyalarğa çevirileler.

Bugünde-bugün Oırımda qırımtatar toqumacılığı ve işlemelerini ğayrıdan tiklev boyunca faal ceryan keçmekte.
1990-ncı senelernin başlarında Oırımnın bir sıra rayonlarında mahsus kurslar açıldı ve anda qırımtatar qızları an'aneviy sanatımıznı öğrendiler.
Bu işke professional icatçılarımız da qatıldılar.
Halq sanatının bilmiri, belli usta sayılğan Mamur Çurlu qırımtatarlar içün an'aneviy olğan eki taraflama işleme usulınen toquma pannoları seriyasını yarattı.
Bir çoq hallarda M.
Çurlu öz eserlerini istidatlı icracılarnen birlikte yarata ki, bu icracılar muellifnin fikirlerini amelge keçirerek, eşyalarğa kendi üslüpleri, kendi ustalılarını da qatalar.

Altın yipli işlemeler qırımtatar manzaralı-ameliy sanatının fahri esaplanalar.

Altın ya da kümüş yipli işlemeler özlerinin renk çeşitliliginen ayırılıp turmasalar da, yipnin qalınlığı esabına elde etilgen qabarıq örnekler fakturası ışıq ve kölge oyunını ayretlendirici dülberlik ile ifade ete.
«Altın yipli işleme ustası tikiş taslağını tam doğru yapmaqnen ve örneklerni mahirlik ile sıralamaqnen öyle yüksek nefislikke irişe ki, onın eserinden alınğan zevq renkli tikiş usulınen yaratılğan eserlernin teessuratından hiç de eksik olmay.
Altın yipli işleme sanatını güzellik ve zenginlik cehetinden qaqma sanatınen ya da oymalı örnekler çekken ustanın işinen qiyas etmek mümkün», — dep yazğan edi P.Çepurina.

Cumhuriyet qırımtatar sanatı muzeyinde altın yipli işlemelerge ait tekrarlanmaz numuneler bar.
Olarnın arasında kiseler, yenqapaqlar, baş kiyimleri, tonçıqlar, erkek ve qadın urbaları mevcut.

Altın işlemeli yenqapaqlar XIX asırnın sonlarında — XX asırnın başlarında qadın urbasının ayırılmaz terkibiy qısımı sayıla ediler.
Alınıp-taqılğan yenqapaqlar trapetsiya şekilinde olıp, olar paalı basmalardan, esasen qoyu qızıl tüslü qadifeden tikile ediler.
Yehqapaqnın bilekke yapışıp turması içün kâğıt qıstırması hem de atlastan yapılmış astarı ola turğan.
Yenqapaqlar ösümlik örneklerinen (beş, yedi, sekiz yapraqlı çeçekler, lâle tasviri) bezetile ve bu örnekler «mıqlama» ya da «qasnaq» usullarınen işlene ediler.
Yeh-qapaqlarnıh kenarları altın yipli şnurlarnen zıhlanğanlar.

Altın yiplernen işlengen urba öz sahibinin hangi içtimaiy tabaqağa mensüp olğanını, onın eyiallılıq derecesini kostere edi.
Hem erkekler, hem qadınlar, hem balalar kiygen qısqa tonçıqlar altın işlemelernen zengin bezetilgenler.
Böyle tonçıqlar esasen qadifeden tikilgen.
Altın örnekler tonnın yenlerine, arqası, omuzına çekilgenler.
Örnekler adeti üzre ösümlik şekilinde olıp, sarmalpiçim filisler bütün fonnı toldura, tek kimerde ayrı elementlerge (badem) ve ayrı turğan iri çeçeklerge bolüne ediler.

Tedqiqatçılar qırımtatarlarnıh böyle sarmalpiçim örneklerinde Vizantiya, acem ve Türkiye sanatlarının tesirini köreler, çünki o halqlarmn Zurnacılığında «badem» motivi pek keh yayılğandır.

Ananeviy kiyim sayılğan fesler ekseriyette altın yiplernen işlengenler.
Meselâ, Cumhuriyet qırımtatar sanatı muzeyinnin fondlarında saqlanğan fes altın yiplernen büs-bütün işlengen, onın töpeligi sekiz yapraqlı iri çeçek örneginen, qasnağı ise sıralanıp turğan ufaq kolemli çeçek ve yapraqlar örneginen bezetilgen.

XX asımın başlarına ait qadın anteri — qırımtatar sanatı muzeyinin qıymetli eksponatı hesaplana.
Bu anter qoyu erılğan tüslü yipek basmadan tikilgen ve «qasnaq» usulı ile altın şnurnen işlengen.
Ösümlik örneğini teşkil etken şnurnın özü ise qolnen burmalanıp, anterge tikilgen.
işleme yolağı anternin bütün ög qısımı boylap yaqağa keçe, yen deliğini ve aşağıdan yan tikişlernin yırmaçlarını süsley.

Oırımtatarlarnıh erkek urbası da altın şnurlarnen ziynetlengen.
Cumhuriyet qırımtatar sanatı muzeyinin kollektsiyasında XX asır başlarına ait milliy kostüm numünesi olıp, o yüksek tik yaqalı kamzoldan ve ştandan ibarettir.
Kamzolnıh ögü ve manjetleri ince çilter kibi töşelgen altın şnurnen işlengenler.
Örneknin esas elementlerini tik yerleşken dalgalı sızıqlar ve olarnen beraber sade çeçek motivleri teşkil eteler.

Kiseler — altın yiplernen işlengen ve pek mot olğan eşyalar cümlesine kireler.
Kiselerni yaş qızlar, qaide olaraq, öz nişanlılarına tikkenler.
Şunın içün de çoqusı kiselernin şekilleri qadın kişinin endamını tekrarlaylar.
Umumen, qadın endamını tasvirlevnin asırlar terenligine dalğan tamırları bar; böyle motivlerni keniş Avrasiya mintaqasının terrakot plastikasında körmek mümkün.
İşte, böyle şekilnin qırımtatar sanatında saqlanıp qalması islâmdan evelki sanatnın an'aneleri ğayet durğun olğanlarından delâlet bere.
Belki de bu an'aneler antik devirlerde Qırım ehalisi tabındığı Civan obrazına barıp çıqadırlar.

Kise, adetince, dört qısımdan, yani ald, art taraflardan ve içeri qatlanğan, şunın içün de körünmegen, lâkin kiseni kolemli etip köstergen yan taraflardan ibaret ola.
Kiseni quşaqqa bağlamaq içün onın yuqarı qısımına şnur tikile turğan.
Kise tikmek içün qadife ve yipek basma parçaları işletilgen.
Bu yerde siluet cehetinden heppeyi mürekkep olğan fonnu toldurıcı ösümlik örnekleri ve sarmallarnın qasnaq usulında işlenip, ne derecede kâmil olduqlarını qayd etmeli.

Altın yipli işlemenen bezetilgen kiseler sırasında XX asırnın başlarına ait olıp, inci danelerinen işlengen qadife kiseni anmaq zarur.
Böyle eşyalarnı esasen kezlevli ustalar yapqanlar.
Kise fonu çiftli inci danelerinen işlengen.
Böylece, usta bütün boşluqnı toldurmağa istegen, çünki islâmnın tasviriy an'anelerine köre boşluqqa yol bermek mümkün değil edi.
Mezkûr kisenin örneği qırımtatar bezetme sanatındaki an'aneviy motivlernin devamiyliginden ve çeçek yahut gülçerep motivleri orta asırlarda eh çoq işletilgen motivler olğanlarından delâlet bere.
Bunınnen birlikte aynı şu kise örneğinin biraz sadece olğanı bezetme sanatının seviyesi aşağı enip başlağanını kostere.

1991 senesi Aqmescitteki «Örnek» küçük işhanesinin tesisçisi S.
Memetovnın ve ûırımtatar medeniyetini canlandıruv boyunca koordinatsion merkeznin teşebbüsinen «Ûırımtatar işlemelerim ğayrıdan tiklev — qadife üzerinde altın yipli işlemeler» adlı leyha çerçivesinde milliy işleme kursları açıldı.
Aqmescitli, bağçasaraylı, cankoyli, kefeli, sudaqlı qızlarnı öğretmek içün Moskvadan Z.
Bekirova davet etildi.
Aqmescitteki «Elâl» etnografiya merkezinde şimdi altın işlemeli yadikârlıqlar istihsali hareket etip başladı.
Ustalarnın baş maqsadı eşyalarnın endi unutılğan şekillerini, an'aneviy örneklerni ve işleme tehnologiyalarım tiklemekten, işlemeli eşyalarm tek milliy yadikârlıqqa değil de, zemaneviy turmuş ve urbanın bir qısımına çevirmekten ibarettir.
Bir sıra işlemeli eşyalar Mamut Çurlunın eskizleri esasında yapıldılar.
Olar yipişsizler, lâkin böyle körünişinde bile qırımtatar örneklerinin mizacı sezilip tura.

Elvira Muratovamh (1970 senesi doğdı) ve Elvira Osmanovanın (1961 senesi doğdı) işlemeleri — zemaneviy altın yipli işleme sanatının acayip numüneleridir.
Bu qadınlar Ûırımğa köçüp kelgen son altın yipli işleme ögrenüv kurslarını bitirdiler ve mına endi bir qaç yıldır ki, olarnın eserleri Oırımda, Moskvada, Kiyevde, Türkiyede, Almaniyada ötkerilgen manzaralıameliy sanat sergilerini yaraştıralar.

Halq ustası Amet Oalafatovmn torum olğan Dilâra Galaktionova (Hasanova) (1929 senesi doğdı) — altın işleme sahasında çalışqan istidatlı ustadır.
O şimdi Taşkent şeherinde yaşay.
Galaktionovanm eserleri tek Orta Asiya muzeylerinde değil, Baltıqboyu, Almaniya, Amerika muzeylerinde de nümayiş etile.
D. Galaktionova — çoqtan-çoq altın işlemeli maqat ve gobelenlernin müellifidir.
Oırımtatar toqumacılığınıh an'anelerini devam ettirgen usta öz eserlerine zemaneviy professional icatçının dünyabaqışlarını da qata.
Onın «Baht quşu», «Cennet quşları» kibi yarıq, renkli kompozitsiyaları — örnekli, temsiliy motivlernin quş, ayvan, çeçeklemin real tasvirlerinen birikmesidir.

Tedqiq olunğan materialnın talili qırımtatar işlemesinin üslübindeki esas çizgilerni açıp köstermek imkânını bere: ustalar örnek motivlerini seçip alğanda çeçek, ösümlik elementlerine, yani ince pıtaçıqlarğa ve olardaki yapraçıqlarğa, stilizatsiya olunğan gül tepsilerine meyillik bereler.
Bunınnen musülman sanatının hususiyeti aks oluna.
Belli ki, Yaradannm bergen nimetlerinin güzelligini, cennet bağçalarını temsil etici çeçek motivleri musülman sanatında yetekçi yer tutalar.
Lâkin qırımtatarlarnıh çeçek örnekleri yengil abstraktlılıqnen birlikte başqa bir hususiyetke de malik ediler: meselâ, ğayet mücerret acem örneklerinden farqlı olaraq, qırımtatar örneklerinde Oırım tabiatının prototiplerini abaylamaq qıyın değil; örnek teşkil etici esas rölni ince, dalgalı, resimge aveleyici tüs bergen sızıq oynay; işlemenin kompozitsiyası sıdırğı uyğun olıp, simmetriya merkezinde mıtlaqa çeçek tura; umumiy kompozitsiyada bitaraf fonğa ayrıca emiyet berile, bu ise işlemeğe şeffaflıq, yengillik bağışlay.

### 3.4. Kilim toqumacılığı

Oırımda hocalıq çevirüv usulı esasen hayvanasravcılıqqa belsenmesi, ğayet zengin hammal bazasınıh (yüksek keyfiyetli yün) mevcut olması sayesinde mındaki kilim toqumacılığı bayağı inkişaf etti.
Hal-azırda biz bu soy sanatnın tek bir çeşiti — kilimler haqqında muayen malümatlarğa malikmiz.
Oırım kilimleri — toquv vaqtında asıl olğan harakterli aralıqlı, havsız kilimlerdir.
Yazma menbalardan ve qartlamm hikâyelerinden bilgenimizge köre, Oırımda havlı kilimler de toqulğan, lâkin asırnın başına kelip, bu istihsal tek havlı eybeler toquvnen sımrlanğan.
Oırım muzeylerinde tedqiq etilgen havlı kilimler qırımtatar kilimleri değiller, olar esasen Kavkaz artından ketirilme numünelerdir.
Cumhuriyet qırımtatar sanatı muzeyinin hadimleri kilim Zurnacılığı numünelerini araştırıp tapuv boyunca toqtavsız iş alıp baralar.
Bu mevzu açıq olıp, şimdilik ciddiy ögrenüv basqıçında turmaqta.

1996-1997 seneleri Türkiyenih TİKA agentligi ve Oırımtatar halqının Meclisi havlı kilim toquv boyunca bir yıllıq kurslar teşkilâtlandırdılar ve bu kurslarnı 20-ge yaqın adam bitirdi.

2000 senesi Oırımtatar sanatı muzeyinin ilmiy hadimleri L.
Tevfiqova ve L.Ğafarova an'aneviy qırımtatar örnekleri esasında zemaneviy qırımtatar havlı kilimleri içün örnek eskizlerinin bir qaç çeşitini hazırladılar ve olarnı qırımtatar kilim toqumacılığında an'aneviy olğan renklemen icra ettiler.
Kurslarnı bitirip, şimdi Kokköz köyündeki (Bağçasaray rayonı) «Kokköz» qırımtatar esnafları muzeyinde kilim toquyıcı olıp çalışqan Zeynep Musayeva Cumhuriyet qırımtatar sanatı muzeyinifi mütehassısları yaratqan eskizler esasında ihtimal sonki 100-150 yıl devamında birinci havlı qırımtatar kilimini toqup bitirdi.
Bu kilimnin biçimi 160x220 santimetrdir.
Oırımtatar havlı kilim toqumacılığını yanıdan canlandıruv boyunca iş, elbet, daha endi başlana.
Bu işte esas rölni Cumhuriyet qırımtatar sanatı müzeyi ve «Kokköz» medeniy-etnografiya merkezi oynaylar.

Kilim istihsali qırımtatarlardan ğayrı, Orta Asiyada (Özbek ve turkmenler), Kavkaz artında, Ukrainada, İranda, Türkiyede, Mısırda, Bulgaristanda, Romaniyada, Moldaviyada mevcut edi ve şimdi de çalışa.
Та XI asırda yaşağan Mahmud Oaşğarlı bu soy kilimlerni anaraq, «kilim — taban ve divarlarnı örtken örnekli çarşaftır» dep yaza.

Kilim toqulğanda atqı yipleri atma yipleri arasından mürekkep örme usulınen keçirileler.
Kilim esasen yün yiplerden, kimerde pamuq yiplerden toqula turğan.
Kilimnin harakterli toquma aralıqları olıp, bu aralıqlar geometrik örneklerni sarıp turalar.
Böyle aralıqlar atqı yipinin atma yipine sarılması, muayen yerge kelip, atqı yipi öz yönelişini aks yönelişke deniştirmesi neticesinde asıl olalar.
Başqaca etip aytqanda, örnek yaratmaq içün atqı yipleri örneknin şekiline köre biri-birine taba yılışalar, lâkin yaqınlaşqan son biri-birine sarılmayıp, kene artlarına qaytalar.
Neticede, her bir sıranın atqı yipleri biri-birine yaqınlaşqan yerlerinde özüne has aralıqlar — çilterler asıl olalar.
Atqının biri-birine sarılmağan yipleri bir qaç keçişten son öz yerini vertikal ve diagonal yönelişte deniştireler, neticede örneklernin konturı boylap 5-7, bazıda ise 7-10 mm yüksekliğinde basamaqlı çilterler peyda ola.
Hem iri, hem ufaq örnek motivlerini konturlar boylap sarğan bu aralıqlar bayağı körümü grafik kontur rölüni oynamaqnen birge toqumağa ince çilter yaraşığını bağışlaylar.

Kilim toquv tehnologiyası kilimnin örnek şekili nasıl olacağını da belgiley.
Kilim örneklerini ekseriyette geometrik örnekler — romblar, üçköşelikler ve saireler teşkil eteler.
Kilimde ösümlik, zoomorfik ya da başqa bir motivler qullanılğanı taqdirde bile bu motivler geometrik şekilge bürüneler.
Oırım kilimlerinde biz esasen sade geometrik şekildeki örneklerni rastketiremiz, bu hal ise kilim örnekçiligi mında mükemmel olmağanından, inkişaf etse de, sathiylik tarafqa inkişaf etkeninden delâlet bere.
Meselâ, arhaik şekiller asırdan-asırğa keçip, artıq qanun emiyetinde olğanlar.
Umumen alğanda, XX asırdaki qırımtatar kilimlerinin örnekleri burunğı devirdeki kilim toqumacılığına has olğan an'aneviy elementler ve kompozitsion taslaqlar negizinde yaratılalar.
Eski kilimlerden olar tek özlerinin renklerinen farq eteler (tabiiy boyalar yerine suniy boyalar işletilmesinin neticesi).

XX asımın başlarında Oırımda ancaq töşemeler, namazlıqlar, örnekli ve örneksiz kiyizler, havlı eybeler, torbalar işlep çıqarıldı.
Olarnin istihsali hem hocalıq-turmuş, hem merasim ihtiyaçlarına bağlı edi.
Meselâ, 2-3 odalıq kilimler tek zengin kelinlernin ciyezlerine qoyulğan.(68.230-ncı sahife).
Adiy kilimlernin biçimi 1,5x3,5 ya da 2x4 metrni, namazlıqlarnın biçimi ise 0,9x1,5 metrni teşkil etken.
Kilimlernin örgüsi pek de sıq olmağan, çünki olar yeniaya tezyalarda toqulğanlar.

Biz öz hulâsalarımızm 1945-1990 seneleri arasında toqulğan kilimlernin talili esasında çıqaramız.
Ameliy sanatnın başqa sahalarında olğanı kibi, kilim toqumacılığınıh da ta qadim zamanlarda peyda olıp, vaqıt sınavından keçken, şu sebepten ğayet durğun olğan öz usulları mevcuttır.
Bir taraftan, asır başında böyle soy mahsulat pek az soralğam, diğer taraftan, halqımıznın medeniy baylıqları bütün dünyağa saçılıp-septirilgeni neticesinde bu esnafnın maddiy numüneleri saqlanıp qalmağanına, kimersi elementlernih adları unutılğanına baqmadan, sürgünlikte bile kilim toquvnen oğraşqan çeber elli ustalarımız milliy kilim numünelerini bizim künümizge de yetkizdiler.
Özbekistannın Andijan oblastındaki Palvantaş qasabasında qırımtatar kilimleri istihsalinin özüne has bir merkezi meydanğa keldi ki, onın negizini Oırımmh Sudaq rayonından çıqma adamlar teşkil ettiler.
Kilim toquvda özleri de qadimiy an ane sahipleri olğan Orta Asiya halqları, qırımtatar kilimcilerine, şubhesiz, tesir etmey qalmadılar.
Her ne ise de taqdim olunğan numünelerni biz qırımtatar kilimleri, dep bilemiz, çünki olarda milliy çizgiler ve alışqanlıqlar saqlanıp qalğan.

Ev şaraitinde toqulğan kilimlernin kompozitsiyası ağlı olıp, o fonsız boşluq printsipi esasında sıra-sıra yerleşken basamaqlı romblardan ibarettir.

Örnek teşkil etici basamaqlar örgü tehnikası neticesinde asıl olalar.
Her bir sıradaki romblar başqa sıranın romblarından renk mizacınen farq eteler.
Meselâ, beyaz fonlu romblar üstünden küçükçe kolemli firüze romblar yerleşken, olarnın da üstünden firüze tüslü ortalama dörtkoşeligi olğan qoyugülgüli romblar yerleşken.
Beyaz romblar qomşu sıradaki firüze tüslü romblarnen çatışıp, firüze romblarmh üstünde başta qara, eh üstten ise qoyugülgüli romblar yerleşkenler.
Kompozitsiyanın merkezi yoqtır, o sofisiz devam ete.
Kilimnin tar taraflarında beyaz sızıqnen ayırılğan bordür yolaqları keçe, bu yolaqlar üstünde portaqal, yeşil, gülgüli tüslü romblar şekilindeki «baqlava» örneği toqulğan.
Yiplernin anilin boyalarnen boyalanğanını kilimnin keskin renkleri kösterip turalar.
Bundan da ğayrı, yipler bir tegiz boyalanmağan.

Mezkûr örneknin esas motivi de, umumen kompozitsiyanın özü de pek çoq halqlarnın, cümleden, Orta Asiya, Kavkaz artı, acem halqlarının sanatlarında o ya da bu şekilde rastkeline.
Bu örnek hem köçebe qabileler, hem ziraatçı qabileler meyanında keniş tarqalğan olıp, öz tamırlarınen qadimiy sanat elementlerine barıp çıqa.
Buna benzer basamaqlı romb motivlerini ta eneolit devirine ait kiramet eşyalarda körmek mümkün.
Böyle eşyalar Türkmenistan ve Özbekistan territoriyalarında tapılğan ediler.
Oırımnın kilim toqumacılığına bu motivlerni Sudaq civarlarında özlerine duraq qurğan oğuzselcuk qavmları kirsettiler, işte olarnın kilimleri şu soy örneknen ğayet zengin bezetile ediler.
Elementnin temsili yer, ev, qadın ve umumen bereket başlanğıçınen bağlı edi.
Rombnın ortasında noqtaçıqlar (daha doğrusı ufaq dörtkoşelikler) urluq, içlenüv manasını bildire bileler.
Toqumacı qadınlar motivnin semantikasını bilmey, om ancaq örnek işareti sıfatında qabul ete ediler.
Lâkin olar ifadeli renklerni işleterek, örneknin ritmi ve dinamikasını kostere bilgenler.

«Oıbrız» usulınen toqulğan kilimnin atması pamuq basmadan, atqısı ise yün yiplerden yapılğan.
Kompozitsiyası ağlıdır.
Tişli medalyonlar sırası romblar sırasınen çatışa.
Diğer türkiy halqlarmn kilim sanatında yardımcı röl oynağan elementler bu soy kilimlerde esas element sayılalar.
Tişli medalyon — şekilce biraz deniştirilgen sekiz haneli tepsi olıp, o, sanatta eh qadimiy solâr temsil manasını taşıy.
Tepsi fonundaki romb, yuqarıda qayd etkenimiz kibi, bereketlilik ğayesini ifade ete, bunı şekilnin ortasındaki noqta da tasdiqlay.
Örnek semantikasının umumiy emiyeti haqqında aytacaq olsaq, yuqarıda talil ettiğimiz örnek kibi, o da bereketlilik ğayesinen bağlana.
Amma kilim toquyıcılarmn özleri içün bu kompozitsiya tek manzaralı emiyet taşıy.
Kilimnin eki tar tarafında «baqlava» örnekli bordür yolağı keçe.
Toqumacı esas diqqatnı kilimnin renkine ayırğan.
Kilimnin qara fonunda gülgülü ve firüze-kok tepsiçikler hem de beyaz zıhlı romb zıncırçıqları ziyade dülber körüneler.
Romblamın özleri ise bir qaç renkte olıp, kontrast boyunca tekmillengenler.
Kilimnin manzaralılığını elementlernin açıq-aydın ritmi, ifadeliligi tasdiqlaylar.

Ev şaraitinde toqulğan kilim.
Atması pamuq basmadan, atqısı yün yiplerden yapılğan.
Onın kompozitsiyası yuqarıda közettigimiz kilimnin kompozitsiyası kibidir, faqat biraz deniştirilgen — romblar zıncırçığı yerine altıköşeliklerden ibaret zıncırçıq uzana.
Kontrastlı renkler printsipi ise saqlanıp qalğan.

Taarifledegimiz bu kompozitsiyalarnın ekisi de acem, Kavkaz artı, Orta Asiyanın ayvanasravcı qabilelerinde rastkeline.
Oırım sanatında ise olar mında özüne duraq tapqan türlü-türlü qabilelernin qatlamını aks ettireler.

Ev şaraitinde toqulğan kilim.
Atması pamuq basmadan, atqısı yün yiplerden yapılğan.
Kilimnin örneği Sudaq rayonına has bir örnektir.
Kompozitsiyası ağlı.
Onın negizine altıköşelikler ve romblardan ibaret zıncırçıqlar qoyulğan, şekillemin içinde ufaq örneklerler toqulğan.
Balaban altıköşeliklernin qara fonunda ufaq altıköşelikler biçiminde yapılğan mürekkep şekiller qoyulğan ve olardan eğri elementler çıqıp turalar.
Altıköşeliknin ortasında S işareti.
Romblar fonunda — boynuzğa benzer geometrik şekil.
Kilimnin eki tar tarafından bordür yolağı keçe ve onın fonunda sıranen S işaretleri tura.
Toqumacı qadınlar bu işaretke «arslan ağzı» değenler.

Mezkûr örnek pek çoq informatsiya bere.
Onın ayrı elementlerini, kompozitsiyasını turkmenlerdeki yomud kilimlerinin olduqça sadeleştirilgen variantı, dep bilmek mümkün.
Eğri elementleri olğan altıköşelik — yomudlamıh havlı kilimlerde qullandıqları esas medalyondır, rombnın ortasındaki geometrik şekil ise — ayvanasravcı qabilelernin sanatına has klassik element olıp, o boynuzğa benzer şekilnen yekünlengen rombdan ibarettir.
Eğri elementlerge «tırnaq» da değenler, çünki olar turkmen qabilesinin totemi hesaplanğan quşmn tırnaqlarını andıralar.
S işaretinin semantikası aqqan suv ğayesinen bağlı.
Mezkûr kilimnin örneği başta bir etnogenetik ceryanlar noqtaiy nazarından meraqlıdır.
Bu örneknin Qırım toqumacılıq sanatında saqlanıp qalması selcuk qabile birleşmesinin erkânına kirgen turkmen qabilelerinin Oırımda yerleşerek, mahalliy ehalinen qarışıp ketkenlerinden delâlet bere.
Yomud kiliminin örneği Oırımda hep sadeleşkenini, qabile işaretinin qadimiy manası mında yanıcasına telqin etilgenini köz öğüne alacaq olsaq, turkmen kilimlerinin örneklerine ait an aneler Oırımda yavaş-yavaş unutıldı, değen hulâsağa kelmek mümkün.

Bu kilimni toquğan usta esas diqqatnı eşyanın manzaralı olmasına ayırğan.
Oara fondaki örneklernin elementleri seyirci közüne ifadeli grafik işaretler kibi körüneler; kontrastlı renknen qayd olunğan açıq renkli elementler sıdırğı qara fonda ve, aksine, qoyu renkli elementler açıq renkli fonda yerleşerek, örneklerge tamlılıq, ifadelilik çizgilerini bağışlaylar.
Ağlı kompozitsiyanın özü ise sarı konturlı sızıqnen qayd oluna.

«Taraqlı» kilim.
Ev şaraitinde toqulğan.
Atması pamuq basmadan, atqısı yün yiplerden yapılğan.
Bu kilimnin kompozitsiyası artıq başqacadır, çünki o yolaqlarnıh sıralanuvı esasında qurulğan.
Kilim toqumacılığında bu soy kompozitsiya eh arhaik tipteki kompozitsiya sayıla, çünki o, kilim meydanını örneklevnin eh qadimiy variantını aks ettire.
Böyle kompozitsiya palas kibi havsız kilim çeşitlerinde saqlanıp qalğan; kompozitsiyası ağlı medalyon tipinde olğan kilimlerde ise pek siyrek rastkeline.
Kilimnin rapportı yolaqlarnın eki variantından ibarettir.
Kenişçe olğan birinci yolaqta romblar «taraq» elementlerinen sıralanalar, kilimnin merkezinden ise çiftleşik «taraq» elementleri yer alğanlar.
Yuqarıda qayd etkenimiz kibi, qırımtatar milliy temsilleri cümlesinde mezkûr element ğayet büyük emiyetke malik edi, çünki Çingizidlernin tamğası sayıla edi.
Oırımda hanlıq yapqan Geraylar tevabası da Çingizidlerden kelip çıqqan edi.
Kilimnin ekinci, biraz tarca yolağı

«baqlava» örneginen bezetilip, örneksiz qoşma yolaçıqlarnen ozğarıla, yolaçıqlar yalınız kontur sızığınen qayd olunalar.
Örneklernin umumiy temsiliy manası haqqında bir de-bir şey aytmaq küç.
Bes-belli, usta özüncesine emiyetli olıp körüngen örnek motivlerini birleştire qoyğandır.
Umumen alğanda, kilimnin kompozitsiyası muayen geometrik örnek sıfatında qabul oluna.
Toqumacı beş renkten — açıq qırmızı, firüze, erılğan, qırmızı-sarı, qara renklerden faydalanıp, ifadeli neticege irişe bilgen.

Namazlıq.
Ev şaraitinde havsız toquma usulında toqulğan.
Atması pamuq basmadan, atqısı yün yiplerden yapılğan.
Örneklernin esas elementleri «taraq» ve «arslan ağzı»ndan ibarettirler.
Kompozitsiya yolaqlar şekilinde qurulğan.

Namazlıq kilimnin qoyu boz tüslü meydanında «taraq» — «arslan ağzı» — «taraq» elementli ken bir yolag örneksiz, tek kontur sızıqlar ile qayd olunğan diğer eki yolaqnen sıralana.
Örnek elementleri bir renkli olıp, şekilce iri ve tamlar.
Kilimnin esas renkleri — qoyu boz (fon), firüze, qoyu gülgüli renklerdir.
Mezkûr kilimnin kompozitsiyası asılında namazlıqiarğa has olğan kompozitsiyağa hiç de oşamay.
Belli ki, namazlıqlarda mıtlaqa mihrab tasviri olmaq kerek edi.
İşte, şu namazlıq misalinde zan etmek mümkün ki, zamanlar denişmesinen qırımtatarlar namazlıq kompozitsiyalarınıh esas elementlerine qattı riayet etmekten vazgeçip, bir vaqıtlarda şart sayılğan şeylerge endi tap o qadarlıq emiyet bermegenler.
Diniy eşya sayılğan namazlıqlar daha toqulsa da, olarnın örnekleri sezilirli derecede denişken.
Namazlıq kilim adetteki kilim ve palaslardan tek özünin küçük biçiminen farq ete, yani onın biçimi namaz qılayatqan adamnın endamına keliştirilgen.

Namazlıq.
Ev şaraitinde havsız toquma usulında toqulğan.
Atması pamuq basmadan, atqısı yün yiplerden yapılğan.
Örneklernin esas elementini «taraq» teşkil ete.

Kilimnin ortasında yerleşken iri, çiftleşik «taraq» elementleri kilimnin eni boylap uzanğan ken yolaq üzerindeki mihrab siluetini şekillendireler.
Namazlıqnıh eh yuqarı yolağının ortasında yerleşken küçücik qara üçköşelik ise — örneknin eh ifadeli elementidir, çünki bu üçköşelik namaz qılayatqan adamnın maniayı ne yerge tiymek kerekligini kostere.
Böyle printsipten Orta Asiya, Kavkaz artı halqlarınıh kilimcileri de sıq faydalanğanlar.
Aynı vaqıtta üçkoşe şekili şeytan şerrinden qorçalağan nazarlıq manasını da taşığan.
Bu hal — putperestler temsilinin İslâm dinine mensüp eşya vastasınen saqlanıp qalmasına ait meraqlı bir takttır.
Üçköşelik yerleşken yolaqmn yeşil tüste olması da tesadüf değildir, çünki İslâm renki sayılğan yeşil renk eşyanın muqaddesligini bir daha qayd ete.
Mezkûr namazlıq etnografiya noqtaiy nazarından ziyade meraq doğura, çünki ibadet merasimi halq arasında ne derecede saqlanıp qalğanını kostere.
Onın örneği olduqça sade, renkleri de mına saha değil.
Bes-belli, toqumacı o vaqıt qolu astında olğan boyalarnen kifayelengendir.

Şubhesiz, baqıp çıqtığımız numünelernin hepisi nefislik cehetinden bir çeşit değiller, lâkin olar tarihiy, etnografik meraq qozğamaqnen birge qırımtatar kilimciliğinin harakterli çizgilerini açıp köstermek ve olarnı közetmek imkânını bereler.

Böyleliknen, qırımtatar kilimlerinin örneklerinde ayvanasravcı qavmlarmn kilim toquv sanatına has olğan ve Oırımğa oğuz-selcuk qabilelerinin köçüvi neticesinde kirip kelgen örneklernin ğayet sade elementleri ve motivleri saqlanıp qalğanını köremiz.
Kilim örneklerinin bütün elementleri öz şekillerinin arhaikliginen ayırılıp turalar.
Böyle elementler turkmen, Özbek, qırğız, azerbaycan kilimlerinde de pek çoq qullanılğan, çünki bu halqlarnın tarihiy keçmişi de oğuz-selcuk qabilelerinen bağlı olğan edi.
Kilim örneği qatiyen geometrik harakterde olıp, her bir element başlanğıçta temsiliy mana taşıy, lâkin vaqıt keçmesinen bu mananı coyup, sadece örnek işaretine çevirilgen.

Kilimlernin koloriti zengindir, o yedi-sekiz renkten — firüze, açıq qırmızı renklernin türlü-türlü aenklerinden ibarettir.






