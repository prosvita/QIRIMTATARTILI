***

%Перед вечірньою молитвою учитель повернувся в кав'ярню «Велі-Баба».
Він відразу помітив на заїжджому дворі прибулі гарби, завантажені ящиками і корзинами з дикими грушами, кизилом, фундуком та іншими лісовими плодами, привезеними на продаж.
Коні й воли стояли у просоченій запахом гною стайні й жували сіно.
На головах у селян були шапки з тонких шкурок, на ногах чарики, селяни були підперезані довгими поясами з матерії в червону і блакитну смужку.
Ці світловолосі, зеленоокі, жилаві, рухливі селяни прибули з гірських сіл з-під Ай-Петрі...вони мали намір завтра зранку продати на базарі свої товари й купити потрібні для родини продукти.

Під час його відсутності Даніял поводився неспокійно, весь день не спав, нудився.
Аджире-ханум то виносила дитину на вулицю.
 то поверталася в кімнату, щоб погодувати, а він усе ніяк не міг заспокоїтися, вередував.
Тільки недавно заснув.

Вже й сутінки впали.
%Учитель усе не повертається, стурбована його відсутністю, Аджире спустилася в кав'ярню.
 і якраз зайшов чоловік.
Дружина полегшено зітхнула.
%спрямувала на чоловіка докоряючий і люблячий погляд.
%Від самого ранку чекає добрих звісток.
Про те, як пройшов візит, Аджире-ханум визначила по його очах.
Але цього разу не змогла прочитати на його обличчі ні радості, ні суму.

– Зустрілися з Ісмаїлом-ефенді? – запитала вона.
– Чому мовчите?

– Зустрівся, – коротко відповів учитель.
 – Два вірші залишив.
Обіцяв надрукувати.

– А інші?

%– Інші... –Усеїн Шаміль почухав потилицю.
% - Він не прийняв.

%Яка саме була розмова з Ісмаїлом-ефенді?
що він сказав видавцеві?
І що той відповідав Усеїну?
%Про це зараз йому не хотілося говорити Аджире.
Про це потім
%Усе розповість.
Усеїн Шаміль завжди ділиться з дружиною, радиться з нею.
Правда, не відразу, а трохи згодом, коли охолоне.
Така вже в нього звичка.

– Хочете, скажу, які вірші він у вас взяв? – посміхнулася Аджире-ханум.
%— Ну?
 Сказати?

Усеїн-оджа знизав плечима і промовчав.
Він давно перестав дивуватися, що Аджире завжди все знає.

– «Живи з росіянами в згоді», чи не так?

%Учитель кивнув, погоджуючись із її словами.

– Так.

% Стривайте-но!
%Стривайте! - повторила Аджире.
– А хіба ви його в журнал «Шура» не посилали?

– Посилав.

% -Як?
– Те саме друкувати в різних виданнях?
А разве можно?

– Можна, – відповів Усеїн-оджа.
 – Якщо один видавець надрукує, то, може, й інші наважаться.
%Та я знаю...
Ісмаїл-ефенді зачекає, доки ці вірші вийдуть у «Шура»
%Після публікації в "Шура" він публікує і себе.

Так вони, неголосно розмовляючи, піднімалися рипучими сходами, коли зустріли Фемі-ефенді.
%Він поспішно спускався вниз.

%Батько прийняв вас?-спитав він Усеїна Шаміля.

– Прийняв, – відповів Усеїн-оджа.

– Дуже добре!
Дуже добре! – повторив Фемі-ефенді.
Він щиро зрадів відповіді Усеїна.
 – До речі, я спеціально прийшов запросити вас до себе додому.
Фаетон чекає у дворі.

%-Нас... до вас додому?

Усеїн-оджа був упевнений, що, не погостювавши у Фемі-ефенді, він не поїде звідси, проте не сподівався на запрошення сьогодні.
Він був просто не в змозі отак сісти у фаетон і кудись поїхати.
Сорочка, мокра від поту, прилипла до спини, черевики вкриті порохом, втомився неймовірно.
Ні!
 йому спершу треба трохи отямитися...
%Після цього... можливо!

%Зауваживши, що Усеїн вагається,чи їхати в гості, Фемі-ефенді ввічливо сказав:

– Добре, можете не поспішати.
%-Пройдіть в кімнату, відпочиньте!
я прийду по вас пізніше.

%І, тримаючись рукою за перила, Фемі-ефенді збіг донизу.
%Гості піднялися нагору.

Над містом поступово загусав фіолет південної ночі.
На вулицях тьмяно жовтіли ліхтарі.
Якийсь час фаетон плутавсь у вузьких вуличках маале Арслан-ага, доки не звернув до вузенького завулочка і за м'ясною лавкою зупинився напроти великого двоповерхового будинку, перед яким росли високі пірамідальні тополі.
Фемі-ефенді підтримав Аджире-ханум за руку, допоміг їй із дитиною зійти з фаетона і відпустив візника,запобігливо відчинив перед гостями залізну хвіртку і завів їх у двір.
%Фаетон, за наказом господаря, повернувся.
Вони піднялися широкими сходами з чавунними ґратчастими сходинками на другий поверх.
У просторому холі їх зустріла висока моложава жінка, покрита блакитною шовковою фірлантою з мерехтливими блискітками.

– Моя мама! – сказав Фемі, звертаючись до Аджире-ханум.
 – Прошу, знайомтеся!

%Мати ... Струнка, красива жінка, тільки обличчя трохи зблідло.
Її рум’яні щоки вже трохи прив'яли.
%Шкода, що ніжність і усвідомлення безповоротності втраченої граційності.
Як свою дочку, вона міцно обняла і притисла до грудей Аджире,злегка поплескуючи її по спині.
%Приголубила і маля.
А Усеїн-оджа стояв і чекав.
%Коли обидві жінки висловили одна одній свої почуття, він із повагою схилив голову перед Суаде-ханум і поцілував їй руку.
Її обличчя засяяло від радості, схвильовано і ніжно дивилася вона на нього вологими очима.
 «Усеїне-ефенді, ви надзвичайно вихована і скромна молода людина...
%Так!
%Ваша доброта була мені відома й раніше, -подумала про себе Суаде.
Та чи могла б я подумати, що ви так надовго покинете свою Суаде-апте?.. »

А вголос вона сказала мелодійним голосом:– Дуже рада вас бачити!
– Але ж скільки років ви не переступали порогу нашого дому...Пам’ятаєте?
Якщо думаєте, що у вашої Суаде-апте ослабла пам’ять, то помиляєтесь!

Усеїн-оджа знизав плечима, зніяковіло посміхнувся і не знав, що сказати на своє виправдання.
Та якщо промовчати, це буде сприйнято як нечемність.

%— Часи змінилися, Суаде-апте! — швидко знайшовся він і пригладив вуса вказівним пальцем.
– Стільки справ.
%Все нема часу.

%Ваша робота? - здивовано запитала пані, дивуючись, наскільки важкою може бути робота вчителя.
% -А!
%Вчителювання?
%Авжеж!
%Але хіба тільки ваша?
– Запитайте у Фемі, чи легко йому?

Учитель намагався звести все на жарти і на докори Суаде-ханум відповідав двозначно й обтічно.
Якби він сказав усе, що думає, то його слова здалися б дуже колючими.
«Вважаєте, що я мусив вас провідувати, виявляти всілякі знаки уваги.
А самі – ви і ваш син Фемі-ефенді – навіть не знаєте, де я жив увесь цей час.
Я одружився, запрошував вас на весілля.
Чекав як найближчих... » . Ні, докори зараз недоречні.

– Вибачте, мамо, – обізвався Фемі-ефенді.
 – Чи не краще зайти нам у вітальню?
Усеїн сьогодні дуже стомився.

%— Безсумнівно,— доброю усмішкою посміхнулася Суаде. — Я побачила Усеїна і забула про все.
Прошу, заходьте!

Суаде-ханум рушила до скляних дверей, учитель роззувся, взув червоні чув’яки із загнутими догори носами і пішов за господинею.
Аджире-ханум, тримаючи на руках дитину, легко скинула туфлі з високими підборами і в шкарпетках пройшла до вітальні.
Ця простора світлиця, давно знайома її чоловіку, здалася Аджире-ханум казковим палацом.
Європейські меблі доповнювали східні прикраси, низькі дивани, покриті зеленими шовковими покривалами, були вишиті квітами, золототкані довгі подушки, щоб підкладати під лікоть.
%Перські килими на підлозі.
 у високих канделябрах, потріскуючи, горіли  свічі.
 на стіні в позолочених багетах висіли портрети Азиза-ефенді та Суаде-ханум.
 у середині зали стояв сервірований овальний стіл із вигнутими ніжками.
На ньому – напої та холодні закуски.
Аджире-ханум була вражена багатим інтер’єром і намагалася приховати свій подив, що проступав на її обличчі, наче водяний знак.

Коли вони зайшли до вітальні, на дивані сидів чоловік і читав якогось журнала; він встав і рушив їм назустріч.
%Стало видно, який він високий і стрункий.
 у білій сорочці, синіх у смужку штанах, на шиї в нього була пов’язана коротка й широка, як у російських купців, краватка.
%Обличчя худе.
% Погляд виглядав втомленим.
% Усеїн-оджа впізнав його.
Чоловік теж зупинився за кілька кроків.
Якусь мить обоє мовчки розглядали один одного, потім опустили голови і мовчали.

– Мені що, знайомити вас між собою? – запитала Суаде-ханум.
%Дещо збентежена, з подивом поглядала то на нього, то на Усеїна.
Та чоловіки мовчали.
Нічого не розуміючи, Суаде-ханум звернулася до Фемі:
%- Можу я дізнатися, що це означає?

Але син не промовив ні слова.
%Його брови піднялися і опустилися.
% Він проковтнув.
Певно, вважав недоречним пояснювати матері причину напруженої тиші, а рятівні в такий момент слова, здатні розрядити напругу, не спадали на думку.

– Не варто... – сказав м'яким спокійним голосом, – Знайомити нас не варто.
%Ми бачилися... цього достатньо.
 – Він обійшов учителя, підійшов до Аджире-ханум, вклонився їй і поцікавився.
 – Даруйте...

– Аджире-ханум, – швидко відрекомендувала гостю господиня, – дружина Усеїна-ефенді.

– А я Фікрет Шериф.
Старий знайомий вашого чоловіка.

Він сказав ще щось, але Аджире не розібрала.
% Він закашлявся.

Суаде-ханум розсадила гостей, наказала Фемі-ефенді всіх розважати, а сама вийшла.

Вчора Фемі повернувся додому пізно у доброму настрої.
– Слава Аллаху!
 Усеїн знайшовся! – сказав матері з порога.
%Він був веселий, збуджений, можна було подумати, що несподівано став господарем однієї з півкуль світла.
%– Завтра ми повинні запросити його на філіжанку кави!
%–Звичайно!
%– Звичайно! – сказала Суаде-ханум... –у її словах і рухах була помітна радість.
% Що б це означало?
 Адже Усеїн нам як син!

%Ось Усеїн Шаміль на бенкеті.

%Після того, як гості розташувалися на дивані, а Фемі влаштувався навпроти в кріслах, кожен сидів і думав, з чого почати розмову.
Хтось же повинен її почати.
Але хто?
%Як?
%Мабуть, про це повинен подбати сам Фемі-ефенді.
%Він виконав свій обов'язок.

%— Чому, цікаво, ми всі мовчимо? — спитав він, глянувши почергово в обличчя кожному.
%- Хіба є причина?

%Мовчання тривало.
Але ніхто не відповів Фемі.
До кімнати повернулася Суаде-ханум,вона помітила, що Даніял не дає матері спокою і повела Аджире-ханум у сусідню кімнату.
– Він хоче спати, – сказала Аджире-ханум.
 – І ви теж трохи відпочиньте...

Коли у вітальні не стало жінок, Фемі-ефенді узяв м'якого зеленого пуфика, що стояв біля трюмо, поставив перед Усеїном і Фікретом, сів між ними і обперся об їхні коліна.
%Фікрета в медресе називали Розумником.

%– Допустимо, Шаміль не народний вчитель, Фікрет не залізничний інженер, а я не комерсант...Чули, панове?
%Афiз не комерсант!
%І ніхто з нас нічого з себе не уявляє.
Ми троє, як і шість років тому, прості учні.
%І зараз випадково зустрілися.
Захотіли трохи посидіти й повеселитися разом.
%Але тільки на мить припустіть: я раптом насупив обличчя, навіть не потиснув руку, що простяглася мені.
%сиджу мовчки, наче води в рот набрав.
%Що б ви зробили зі мною?
%Я вас питаю... що б ви зробили?

– Я взяв би тебе за руку, за ногу, розгойдав і викинув у вікно, – сказав Фікрет.
%— Ось що я зробив би з тобою!

– Із другого поверху?

– Тільки тому, що третього поверху в цьому будинку нема.

%— А чи не пахне це насильство поверненням до середньовіччя?— з награною веселістю спитав Фемі, непомітно підморгнувши Фікретові.
%Фікрету хотілося сміятися.
% Ледве стримався.
– А ви, Усеїне-ефенді?
%З якого поверху мене викинули б?

%– Я? – Усеїн Шаміль знизав плечима і похитав головою.
 –Я не став би викидати вас із вікна, Афизе-ефенді.
Я сказав би: «Даруйте, Фемі-ефенді!
%%Ваше обличчя сьогодні дуже бліде...
Ви не потисли простягнуту руку.
%Чи не дозволите дізнатися причину? Ось що б я сказав.
%А викидати з вікна не став би, ні...
%Зрозуміло вам, Фемі-ефенді?
– Ви зараз обоє нагадуєте мені дерева в Бойці,у більшості дерев там гілки обламані ураганами, ні тіні від них, ні плодів.


–  сухостій?
%Ми? – розреготався Фемі.
– Ану-но, поясніть мені, темному, що означає цей поетичний образ!..
%Що ви хочете цим сказати?

– Особисто я... хотів би вийти у вітальню, взути свої черевики, взяти в кутку ковіньку й піти геть.

Чи було в Усеїна-ефенді таке бажання?
%Чи він вирішив продемонструвати друзям твердість свого характеру, Бог його знає!
Але Фемі-ефенді злякався..
Шаміль досить норовливий.
Фікрету й Фемі відомий його характер.
І якщо вже він у домі свого старого друга не подав руки давньому приятелю, то це означало, що він не блефує.
%Коли Шаміль не проти жартів, це відразу помітно.
%Це не жарт.
%Фемі-ефенді зрозумів це.
%Його серце було сповнене байдужості.

%Чотири роки не бачили один одного, і на тобі, пересидівши в бузаханt Сандури, напилися до чортиків, так що голова обертом, а потім...могли серйозно поговорити,– весело мовив Фемі-ефенді.
%У його голосі відчувалося більше гіркоти, ніж веселості.
%%-Я все слухав.
Наче в цілому світі не знайшлося пристойнішого місця.
%Я нічого не маю проти питва...але ви ж, упившись,не усвідомлювали,що кажете один одному.
%Навіщо це потрібно було?

Господар подивився на Усеїна-ефенді, сподіваючись, що він щось скаже.
Та Усеїн-ефенді опустив голову і уважно вивчав під ногами візерунки на килимі.

– Подивіться на мене, Усеїне-ефенді, – сказав Фемі.
той здригнувся і підняв голову.
%Усеїн ніби щойно отямився від глибокого сну.
% -Ви ображений на Зекія, це зрозуміло.
%Скажіть мені чому?

Усеїн-оджа вийняв із кишені табакерку, відкрив і поклав біля себе на миндер.
Кімната наповнилася тонким тютюновим ароматом.
Він насипав дрібку в клаптик тонкого паперу і почав скручувати цигарку.
Повільно провів язиком по краю папірця, заклеїв і закурив.
Глибоко затягнувся, випустив через ніздрі дим.
Він робив це підкреслено повільно, наче обмірковував свою відповідь.

– Любий Фемі-ефенді! – сказав нарешті Усеїн-оджа і від диму закашлявся. – Ви запросили мене і мою дружину до себе, за що я вам дуже вдячний!
Я не знав, що у вас буде Фікрет.
А якби знав, то навряд чи приїхав би...

– А я, Усеїне-ефенді, приїхав сюди лише тому, що довідався, що тут будете ви, – ображено засопів Фікрет. – Заради Аллаха, повірте у щирість моїх слів!

– Одного разу вони вже були досить щирі, – посміхнувся Усеїн-оджа.

– Я зараз усе поясню...

– Які можуть бути пояснення?.. – Усеїн-оджа недовірливо подивився на Фікрета-ефенді й загасив недопалка в кришталевій попільничці. – Ми давно один одного зрозуміли.
Між нами не може бути нічого спільного.
Я викинув вас із серця і прокляв той день, коли ми познайомилися.
Так, Фікрете-ефенді!
Але яка іронія долі.
Я знову поруч із вами в цьому домі...

– Чи варто про те згадувати, Усеїне-ефенді? – сказав Фемі, поплескуючи його по коліну. – Адже ми були колись друзями...

– Тому я цього й не можу забути, – сумно промовив Усеїн-оджа.

...Коли Усеїн Шаміль працював учителем у селі Сараймен, то одержав звістку, що в Кок-Козі занедужав його старший брат Абібула, що опікувався родиною, як батько.
Усеїн любив старшого брата.
Для нього він був зразком мужності й працелюбства, тому спішно виїхав до Кок-Коза.
Депеша йшла до школи тиждень, і він поспішав, адже хвороба не чекає.
За цей час сільські таліби взялися за лікування.
Відварили мандалач, добре наперчили і дали Абібулі-азі випити відвару.
Потім нагріли цеглу, насипали вологої тирси, вклали хворого, загорнули в ковдру з овечої вовни.
Усі, хто був у будинку, бігали, метушилися, – і хворого поставили на ноги.
Усеїн приїхав у село, коли Абібула-ага вже міг сидіти й самостійно пити каву.

– Що ж це ти, ага? – докірливо сказав Усеїн старшому брату. – Ти ж завжди був міцний, як самшит!
Що це ти раптом занедужав?

Абібула-ага і справді був людиною незвичайного здоров'я, веселим, ніколи не сумував.
Коли Усеїн ще жив з батьками, старший брат часто розповідав йому про реальні й вигадані випадки в горах.
А тепер він розповідав, як занедужав.

– Трапилось це, коли я розпалив багаття, щоб заготовити деревного вугілля, – розповідав Абібула-ага молодшому брату. – Сам знаєш, які дикі місця в нашому краї.
А я був біля вершини Куш-Кая, де ущелина не має дна і поросла чагарями.
Там, у холодних темних печерах, висять униз головами тисячі кажанів...
У тих місцинах день і ніч повинен жевріти, диміти калав.
А біля нього мусить весь час хтось бути.
Вершини гір там завжди у тумані.
Щодня йде дощ чи град.
У мою землянку натекла вночі вода, піді мною промокли чекмінь і япинджа.
Але за день я так натомився, що цього не відчув.
А вранці – хочу встати, куди там, навіть поворухнутись не можу.
Добре, що вранці прийшов напитися води з джерела сусід, односелець, зазирнув у курінь...
Він і притягнув мене додому.
На собі ніс...

Усеїн прожив у своєму селі майже тиждень.
Гуляв по рідних лісах, горах, чаїрах, ласував лісовими ягодами – ювезом, ахлапом, збирав горіхи.

В останній день його перебування в селі старший брат вибрався з ним у гори.
Коли вони по вузькій козячій стежці поверталися додому, Абібула-ага раптом поцікавився життям молодшого брата.

– Усеїне! – звернувся до нього, і його голос покотився луною в горах між скелями й ущелинами.
До цього вони довго йшли мовчки.
Усеїн задумався і аж здригнувся.

– Не набридло тобі жити в степу?

– Ні, ага, – відповів Усеїн. – Степовий край теж має свої принади, свою красу.
Якби ти бачив навесні степ!
Скільки там квітів!
Здається, уся земля до обрію вкрита яскравим килимом.
Але ти цього не бачив, тому не зрозумієш мене.

– А скільки тобі платять за те, що ти навчаєш дітей виводити білі букви на чорній дошці?

– Двадцять п'ять карбованців на місяць.

Брат посміхнувся і скрушно похитав головою.

– Невже заради двадцяти п'яти карбованців стільки часу треба було вчитися в медресе? – Він зупинив Усеїна, узяв за плече і різко сказав: – Кинь цю роботу!
Чуєш!
Кинь це вчителювання!
Переїжджай сюди, у Кок-Коз.
Будеш саджати на своїй землі помідори, цибулю, часник, а в лісі збирати ягоди, горіхи, дикі яблука, груші.
А потім продаватимеш на Північній.
І більше ніякого клопоту.
За два роки станеш урзою!
Ким був Бадим-бей – і ким став!..

– А ти сам, ага, скільки років збирав фундук, ювез, кизил і продавав їх? – сміючись, запитав Усеїн. – А чому не став мурзою?
Чому князь Юсупов не жив у нашому Кок-Козі, а став його хазяїном?

– Я неграмотний!
У мене не вистачає розуму відповісти на такі складні питання.
А ти вчений.
От сам собі й відповідай.

– Учений! – огризнувся Усеїн. – Я нічого не можу, як і ви!
Я такий же безпомічний!..
У мене, як і в тебе, немає грошей.
Народ бідний.
Цар зі своєю свитою грабує його.
Він забрав від нас найкращі землі.
А я навчаю цей бідний народ грамоті, щоб він нарешті прозрів.
У степу чи в горах...
Скрізь люди однакові.

Хоча Абібула-ага не знайшов розради в словах молодшого брата, але заперечувати йому не став.
І правильно.
Якщо він сюди повернеться, хіба від цього щось зміниться?..

Наступного дня Абібула-ага посадив Усеїна на підводу й повіз на залізничну станцію Сайдирен.
В Усеїна-оджи був намір у той же день сісти на потяг і вирушити до Феодосії, та коли вони проїхали Бельбекський закрут, то раптово змінив свої плани.
І попросив брата повернути підводу на Тілі.
Він згадав, що йому конче треба зустрітися в Бахчисараї з однією дуже поважною людиною.

Після прибуття в Бахчисарай він зупинився в кав'ярні «Європа».
Часу було обмаль, він півгодини посидів у номері, відпочив з дороги, погортав газети «Таврида», «Саба», «Акишам», журнал «Карагьоз» і вийшов на гамірну вулицю.
Пронизливо зазивали до себе крамарі, голосно торгувалися покупці, скрипіли й гриміли колеса гарб.
А він повільно йшов на маале Сирли-Чешмс до будинку номер чотири.
У цьому будинку жив Яг’я Наджи Байбуртли.
Йому було тридцять чотири роки, він мав європейську освіту і в гостях у нього часто бували видатні люди.
Два роки тому Байбуртли повернувся в Алупку, де якийсь час учителював.
Зараз викладав рідну мову в рушдіє.

Байбуртли був членом товариства молодих письменників «Учкиун».
До цього товариства входили такі згодом відомі письменники, як Усеїн Балич, Джелял Меїнов, Емір-Алі Кайїшев, Амет Ногаєв, Сеїт-Джеліл Шем’ї .

Яг’я-ефенді радісно зустрів свого молодого колегу, з яким ще не довелось познайомитися, хоча про нього він уже багато чув.
Сидячи за чашкою кави і обговорюючи громадські та соціальні проблеми, вони не помітили, як проминув день і настав вечір.
Яг’я Наджи прочитав епізоди зі своєї п'єси «Нещаслива Айше», над якою саме працював.
П’єса була стильною і сподобалася Усеїну.

Розпрощавшись із Байбуртли, він неквапливо йшов притихлою і напівтемною вулицею.
Раптом йому дорогу перепинив чоловік у картатому піджаку.
Усеїн ледь не буцнувсь із ним лобом і відразу впізнав у ньому свого колишнього однокласника з медресе Фікрета Шерифа-огли.
Вони давно не бачились.
Тож обнялися й засипали один одного запитаннями.
Фікрет одразу захотів повезти приятеля до себе додому, залишити на кілька днів погостювати, та Усеїн сказав, що в нього обмаль часу.

– Тоді давай зайдемо в бузахане, посидимо й хоч трохи поговоримо!
Я скучив за тобою, друже, – сказав Фікрет.

Що залишалося Усеїну?
Довелося погодитись.

Власник бузахане, старий арнаут Сандура, поставив на стіл перед ними великий глечик бузи і два глиняні кухлі.
Із найближчої пекарні принесли гарячі янтики.
Колишні сохти із задоволенням пили і їли.
Незабаром глечик спорожнів, і арнаут знову наповнив його.
А коли випили, на столі з'явився ще один глечик бузи.
Напій був свіжий, прохолодний, пити було приємно.
Згодом спорожніли й ці кухлі і з’їлася ще одна партія янтиків і з пекарні доставили іншу.Потроху руки й ноги обважніли, рухи стали в’ялими, очі затягнув туман.
Фікрет, що спочатку говорив ввічливо, тепер голосно вигукував якісь уривчасті фрази, почав гарячкувати.Усеїн теж став мало схожим на того Усеїна, який дві години тому повертався від Яг'ї Наджи.
Розмова затягнулася.Усеїн-оджа, дізнавшись, що його приятель навчається в Петербурзі, у шляховому інституті, зрадів, розхвилювався.
Але разом із тим йому стало шкода себе – дуже шкода! – що він не має можливості поїхати вчитися до такого красивого міста, столиці імперії.
А Фікрет...
О, у Фікрета є така можливість.
Фікрет із заможної родини.
Серед однокласників у медресе він вважався одним із найздібніших.
Він був сохтою, задоволеним життям і впевненим у собі.
Багато учнів сумнівалися, як його вчинити краще.
А Фікрет ніколи ні в чому не сумнівався.

Він завжди захищав основи влади.
«Народ повинен бути вірним царю і коритися його ферманам!» – любив повторювати Фікрет.

Якось Усеїн задав йому гостре запитання:

– А якщо царські укази проти народу, що тоді робити народу?
Коритися царю?

Питання було досить єхидним, і Фікрет це відчув.

– Немає таких ферманів, щоб були проти народу.
Влада – це святе, – відповів Фікрет і зауважив: – Цікаво, хто тебе цим нашпиговує?..
У світі багато мудрих думок, і якщо вже позичати, то варто бути перебірливішим.

Коли до закінчення медресе залишилось усього кілька місяців, Фікрет раптом на два дні кудись зник.
Навіть Афиз не знав, де він.
Якось, повернувшись до кімнати після вечірньої молитви, вони застали Фікрета, що спокійно відпочивав на міндері.

– Де ти був?
Ми вже не знали, де тебе шукати! – накинувся на нього з докорами Афиз.

– Приїжджав батько, – відповів Фікрет, – зупинився у свого знайомого.
Я був із ним.

А через кілька днів поповзли чутки, ніби Фікрет їде вчитися в Каїрський університет «Ель-Азхар».

Увечері Усеїн запитав, чи правда те, що про нього говорять.

– Так хоче мій батько, – відповів Фікрет. – У мене ж інші плани.
Мені хочеться вступити до університету, щоб одержати технічну освіту.
А батько живе сьогоднішнім днем і хоче зробити з мене священнослужителя, не думаючи, що буде завтра.
І я не зміг його переконати.
Він поїхав додому, так і не змінивши свого рішення...

Але Фікрет розповідав про це все спокійно і з іронією.
Він був упевнений, що батько добре подумає, зрозуміє сина і, зрештою, не тільки поступиться, а й допоже йому.
Так воно й сталося.

Коли навчання в медресе закінчилося і всі екзамени були позаду, Фікрет поїхав у своє село, що розкинулося біля річки, недалеко від селища Алма-Тархан.
На честь закінчення Фікретом медресе в їхньому двоповерховому будинку влаштували великий бенкет.
Були запрошені і його приятелі, і сам мудерис.
З'їхалася з багатьох сіл численна рідня.
Пили припасені для цього випадку багаторічні вина, виголошували пишні промови.

Наступного дня, коли шум бенкету вщух, Фікретів батько, Усман Шериф, мудерис і Фікрет зібралися втрьох в одній із ошатних кімнат великого будинку.
За столом, заставленим лагоминками, відбулася розмова про навчання Фікрета в «Ель-Азхаре».
Але й цього разу син не змінив свого рішення.
Він відмовився їхати в Каїр чи Стамбул.
І це, як не дивно, анітрохи не здивувало й не скривдило мудериса.

– Якщо молода людина хоче одержати технічну освіту, нехай їде до Лондона чи Берліна.
Після повернення він будуватиме електричні станції, залізниці, мости.
У кожного своє призначення.
Кожен може проявити себе не тільки в якості мулли.
В сучасної молоді досить розуму, щоб рухати складними машинами, в яких немає душі...

Після сніданку мудерис сів у фаетон Шерифа й поїхав додому.
А Усман-ефенді якийсь час прогулювався в саду і думав про сина.
І так захопився, що почав думати вголос.
Намагався уявити собі Фікрета студентом Берлінського чи Лондонського університетів.
Або Сорбони...
Але як відпустити так далеко єдиного сина, в країну, де чужа мова, чужа релігія?
Він буде тужити, весь час думати про нього.
Він ніяк не міг цього уявити.

Увечері Фікрет, ніби між іншим, повідомив батьку, що Фемі, син Азиза Велі-заде, збирається їхати на навчання до Петербурга.

– Я б теж поїхав із Фемі, якби ви погодилися, – сказав він.

Осман Шериф відразу погодився і навіть зрадів, що син відмовився від Лондона й Сорбони.

– Замість валандатися в чужій країні, хай краще вчиться в Петербурзі, де живе російський цар, – сказав сам собі Шериф.

Наступного дня він сів у фаетон, поїхав у місто, зустрівся з Азизом-ефенді й попросив допомогти і його сину.
Азиз-ефенді не міг відмовити в проханні Осману Шерифу.
Впливовий Велі-заде, відомий своїм багатством, написав листа другу, знаному видавцеві Ільясу Мурзі Бораганському, в Петербург, якого попросив посприяти двом татарським хлопцям у вступі до Залізничного інституту.

Ільяс Мурза допоміг.
Під час навчання в Петербурзі Фікрет і Фемі не раз бували в цієї дивовижної людини.
Оскільки автор «Спогадів» назвав Ільяса Мурзу Бораганського дивною людиною, жодним словом не пояснивши, чим же він дивний, вважаю за необхідне зробити це за нього.

Доки наші хлопці Усеїн і Фікрет сидять у бузахане і набрякають хмільним напоєм, я трохи відведу вас від основної розповіді і розкажу дещо про Ільяса Мурзу Бораганського.

Ільяс Мурза Бораганський народився 22 квітня 1852 року в Бахчисараї, до 15 років навчався в кримських школах і медресе.
У 1867 році виїхав до Туреччини, де провчився сім років, спеціалізуючись на східній каліграфії.
За цей час він опанував не тільки навички каліграфіста, гравера, але й професію художника.
Після повернення до Криму займався гравіюванням на склі, металі, виконував замовлення, що стосуються написання східних текстів.
Потім Ільяс Мурза Бораганський багато років подорожував по Росії.
А в 1882 році поїхав до Петербурга.
Тут на Бораганського як на знавця східних та європейських мов звернули увагу російські сходознавці й запросили його читати курс лекцій з турецької мови та східної каліграфії на факультеті сходознавства Петербурзького університету.
Там Ільяс Мурза пропрацював десять років.

У Петербурзі на той час не було друкарень з арабським шрифтом.
Тому сходознавці музею Академії наук і східного факультету університету порекомендували Бораганському відкрити друкарню з арабським шрифтом.
Заручившись такою підтримкою, Ільяс Бораганський одержав дозвіл на відкриття в столиці приватної друкарні.

Поява друкарні стала знаменною подією.
Багато сходознавчих видань Петербурга кінця XIX-початку XX століть друкувалися в Бораганського.
Видання книжок із використанням арабського шрифту, особливо сходознавчих праць російський учених, широко відзначалось у столичній пресі..
Незабаром друкарня за видання книжок на високому поліграфічному й художньому рівні була відзначена медаллю «За сумлінність у мистецтві».
Але не думайте, що Бораганський використовував тільки арабський шрифт.
Він набирав книжки й кирилицею, і латиницею й іншими шрифтами.
Це видавництво було відоме під назвою «Літодрукарня І.
Бораганського і КО».
Тут же вперше був виданий збірник віршів великого казахського поета Абая Кунанбаєва.
Текст цього видання був підготовлений до друку професором П.
М. Меліоранським, а сама книжка надрукована коштом власника друкарні.
Саме тут друкувалася комедія «Одруження» Гоголя в перекладі кримськотатарською мовою Османа Асан-огли Акчокракли.

З 1911 року царський уряд забороняє Бораганському видавати книжки мусульманських авторів.
І відтепер він друкує лише праці російських сходознавців.

У 1919 році в Петроград входить башкирська кінна дивізія для захисту столиці від Юденича.
Бораганський видає для них у своїй друкарні газету «Салават» татарською мовою і навчає солдатів башкирської дивізії друкарській справі.
У 1920 році Бораганський разом із цією дивізією переїжджає в Башкирію й організовує друкарню в Стерлітамаці.
Своє подальше життя Бораганський присвячує друкарству в Башкирії.


– Виходить, як і мріяли, вступили до Залізничного інституту.
Що ж, це добре, – сказав Усеїн Шаміль. – Незабаром будете інженером?

– Так, – відповів Фікрет, – і в його голосі Усеїн відчув нотки гордості. – Минулого літа я був у Сибіру, де проходив практику на будівництві залізниці...
Ну, а ви, Шамілю-ефенді, чим займаєтеся ?

– Учителюю.
Дітей у селі навчаю.

– Дітей?.. – перепитав Фікрет, здивовано заламав брову, посміхнувся і підняв кухля із залишками бузи, постукав ним по столу, випив, вдоволено закректав, витер губи і сказав: – Учіть!
Щоб не були неграмотними.
Хтозна, може, настануть ще й такі часи, коли з обідранців, яких вчите, вийдуть великі люди!
І будуть вони працювати в державних установах!
Керувати справами.
Чи не так, Шамілю-ефенді?!

– Безперечно, – насупив брови молодий учитель, знічений його словами. – І в нас, як і в інших народів Росії, з'являться люди, які боротимуться за щастя і звільнення з-під колоніального гніту.

– На діяльність подібних до вас нещасних учителів, – сказав Фікрет, – я дивлюся як на працю Сизифа.

Усеїн опустив очі.
«Невже він і справді так думає?
Він сказав це з таким презирством, щоб уколоти мене.
Навіщо це йому, адже ми друзі?.. – розпач і образа палили йому душу.
Усеїн анітрохи не був із ним згодний, але не міг знайти в собі рішучості різко заперечити. – Виходить, погано вдягнені і з порожніми кишенями вчителі даремно живуть на землі?
Навчати дітей татарської бідноти грамоті, виявляється, безглуздя, бо все одно з них не буде ніякої користі?..
Лише Фікрет і йому подібні чогось варті.
Невже це так?..»

– Чому це даремна праця? – запитав Усеїн і пронизав Фікрета палючим поглядом.

– Чим займалися предки кримських татар? – вигукнув Фікрет Шериф. – Ті, кого називали таврами й кипчаками, займалися виноградарством, садівництвом, вівчарством, а пізніше тютюнництвом.
Така була воля Аллаха.
Щоб навчитися цьому, не обов'язково протирати в школі штани.

– Ви, Фікрете-ефенді, здається, трохи перебрали, – процідив крізь зуби Усеїн, – і не розумієте, що верзете.

– Я? – тицьнув себе в груди Шериф-огли і посміхнувся. – Я ще при тверезому глузді.
Ну, скажімо, ваші учні закінчили школу.
А далі що?..
Ученими ж вони не стануть!
Татарину це не під силу.
Тому, Усеїне-ефенді, ваша праця – марна.

– Ви, Фікрете-ефенді, навчаєтеся в Петербурзі, – вигукнув Усеїн. – Але хіба ви не татарин?
Чи, може, ви француз?

Фікрет почервонів, як помідор, і його обличчя розпливлося в єхидній посмішці.
Усеїну здалося, що в нього вп’ялося сотні осиних жал, він у нестямі вдарив глиняним кухлем об мармуровий стіл, кухоль розлетівся вщент, а рештки бузи розтеклись.
Усеїн схопився на ноги, але похитнувся, зачепився ногою за стілець, і той з гуркотом відлетів.

Сандура, що дрімав на застеленому повстю тапчані, прокинувся, залупав на відвідувачів сонними очима , але не побачив там нічого особливого і знову заснув.

Усеїн уже взявся за ручку дверей, але різко повернувся:

– Якщо татарину не під силу засвоїти науку, то навіщо ви самі поїхали в Петербург? – вигукнув він. – Я б із задоволенням розтрощив вам голову, та хто знає, може, вона ще для чогось згодится!..

Фікрет встав, витер хустинкою заляпані бузою обличчя і піджака, поправив краватку.

– Ви, Усеїне-ефенді, неправильно мене зрозуміли, – винувато промимрив він. – Я хотів сказати, що ...

– Я прекрасно вас зрозумів! – перервав його Усеїн. – І дуже жалкую, що зайшов з вами в це бузахане.

Учитель раптом згадав, що не розрахувався з господарем бузахане, повернувся до нього, і той запобігливо встав із тапчана й рушив йому назустріч.

– За бузу півтора карбованці, – мовив хазяїн. – Янтики безкоштовно.

– Чому? – здивувався вчитель.

– Пекар не взяв грошей за янтики, бо ви для нього – авторитет.

Усеїн тицьнув гроші власнику бузахане і вийшов геть.


...Уклавши дитину, Суаде-ханум і Аджире повернулись у вітальню і сіли за стіл.
Тут же з'явилася молода служниця, поклала перед ними гарячий черсак, забрала кавові фільджани і поставила кришталеві келихи.

– Дорогі мої гості, Усеїне-оджа, Фікрете-ефенді, Аджире-ханум! – голосно промовила господиня приємним грудним голосом.
Якби вона знала!..
Якби Суаде-ханум знала, що відбулося між цими двома людьми в бузахане Сандури, то, напевно, не зверталася б до них так весело й безтурботно.
Але вона про це не здогадувалась і тому кокетливо продовжила свою промову: – Колись не проходило й дня, щоб у цьому будинку не збиралися на гостину знані люди.
Не знаю, чим я завинила перед Аллахом, що він так мене жорстоко покарав: позбавив спочатку старшого сина, а потім і чоловіка...
Залишився у мене тільки Фемі.
Ви, його друзі, сьогодні прийшли до нас у гості, а значить, своєю присутністю засвідчили нам свою любов і повагу.
Я дуже вдячна вам за це!
Тож нехай Аллах боронить вас від усіх лих.
А тепер прошу до столу!

Солодкі, наче халва, слова Суаде-ханум, її сяючі очі та вишукані жести пом'якшили серця двох молодиків, що стільки часу носили в своїх серцях образу один на одного.

Фемі першим встав із пуфика.

– Прошу до столу, ханум і ефенді! – зробив широкий жест рукою.

Але ні Фікрет, ні Усеїн не зрушили з місця.
Обоє сиділи нерухомо, опустивши голови.
Суаде-ханум запитально глянула на сина, потім на його друзів.

– Фемі, сину, чому гості такі похмурі?
Чи я їх чимось скривдила?

– Ні, мамо, ви їх нічим не скривдили, – відповів Фемі, намагаючись здаватися веселим. – Вони сердяться один на одного.

– А я вже злякалася, – приклала руку до грудей Суаде-ханум, – подумала: щось трапилось.
Мабуть, якась дрібниця?
Чи хтось на когось замахнувся кинджалом?

– Ніхто, слава Аллаху, не поранений.
Та, певно, сталося щось важливе, бо кінчики вусів Усеїна-ефенді загнулися догори!.. – зауважив Фемі.

Суаде-ханум весело засміялася.
Характери обох приятелів були їй добре відомі.
Хоча вона й не могла здогадатися, через що посварилися друзі, але була переконана, що між колишніми сохтами не могла пробіти така чорна кішка, аби вони стали ворогами на все життя.
І тому грайливо звернулася до мовчазних гостей:

– Дорогі ефенді, подивіться на мене!
Я не знаю і не хочу знати, що там між вами сталося.
Але ви сидите в нашому будинку.
Фікрет приїхав у відпустку.
Він, дякувати Аллаху, вже був у нас двічі.
А Усеїн-ефенді не з’являвся в нас шість років.
Тож не будемо затьмарювати цього гарного вечора.
Якщо вам важко піднятися з місця і пересісти до столу, тоді дозвольте вас узяти за руку і підвести, як маленьких...

Господиня зробила вигляд, що встає, але син торкнувся долонею до її руки, і вона залишилася сидіти.
Суаде-ханум так розхвилювалася, аж зблідла.– Прошу до столу!
Якщо не сядете, моє серце наповниться образою, від якої зцілити мене буде важко, бо якщо я й дожила до цих днів, то причиною був мій син Фемі та моя любов і гордість за вас, усіх трьох.
Азиз-ефенді дуже любив вас, Усеїне-ефенді.
Коли ви приходили до нас, то не було випадку, щоб пішли звідси скривдженим.
Нехай і сьогоднішній день буде світлим...
Фікрете-ефенді...
Що мені для вас зробити?
Може, вклонитися вам?

– Що ви, Суаде-апте! – знітився Фікрет Осман-огли. – Мене просити не треба!

Фікрет підійшов до столу і сів поруч із Фемі.
Суаде-ханум чекала, чи підійде Усеїн?
Сяде за стіл чи піде з будинку?
Усеїн-оджа підняв голову.
Їхні погляди зустрілися.
Ні, Усеїн не піде.
Не зможе він скривдити цю великодушну жінку.
Не така він людина.

Усеїн повільно встав із дивана, підійшов до столу і сів поруч з Аджире.
На обличчі Суаде-ханум заграла посмішка.
Вона намагалася приховати хвилювання, але вік уже був не той, коли вона за будь-яких ситуацій не втрачала самоконтролю, і тому на її очах з'явилися сльози.

Фемі-ефенді налив у келихи червоного ігристого вина.

– Нехай мама заспокоїться, – сказав він,– а ми займемося справою...
Так, мамо?

Суаде-ханум піднесла до очей батистову хустинку, а син продовжував:

– Ми дуже раді бачити в нашому будинку Усеїна-ефенді й Аджире-ханум.
З вашого дозволу, на їхню честь...

У цей момент Фемі перервав Фікрет Осман-огли.

– Вибачте , – сказав Фікрет, повільно встаючи з місця.
Досі він мовчав і вирішував, чи варто йому сказати своє слово.
І раптом зрозумів, що або повинен викласти всі думки, що його пригнічували, і звільнитися від них зараз остаточно, або змиритися з ними, залишитися в їхньому полоні і назавжди розпрощатися з Усеїном Шамілем. – Перед тим, як випити за здоров'я гостей, я хотів би сказати два слова...
Наша розмова тоді в бузахане Сандури почалася добре...
Та, на жаль, закінчилась погано.
Через мене.
Я уявив себе людиною, що належить до вищого світу.
Звичайно, це було хлоп'яцтвом.
А якщо не хлоп'яцтвом, то...зарозумілістю, пихою...
Я багато разів згадував згодом цю розмову, багато передумав.
І зрозумів, що поводився неправильно.
Учора на вулиці ми випадково зустрілися з Фемі-ефенді.
А сьогодні я повинен був їхати в село.
Але, дізнавшись, що ви, Усеїне-ефенді, увечері будете в цьому будинку, відклав поїздку і прийшов сюди.
Прийшов не для того, щоб заприсягтися вам, що я категорично відмовляюся від своїх слів.
Просто мені захотілося сказати вам, друже, що я поров тоді парка і наговорив чортзна чого.

Фікрету хотілося ще багато чого сказати.
Але він не сказав, бо так розхвилювався, що його голос затремтів.
Замовк і сів на своє місце.

– Дякую вам, Фікрете-ефенді! – сказав Фемі, задоволений вчинком свого друга. – А тепер прошу підняти келихи і випити цей чудовий нектар на честь Усеїна-ефенді та Аджире-ханум!
Вип'ємо, щоб образа, яка сушила два серця, зникла!
Чи не так, люба мамо?

– Так, сину, так! – підтвердила Суаде-ханум. – Нехай вона випарується, як роса на сонці.

Чоловіки встали й почаркувалися.
Чий келих із чиїм стукнувся, було важко визначити.
Чи стукнулися келихи Усеїна й Фікрета, ніхто не помітив.
Зрештою, це вже й не мало значення – головне відбулося.
Фікрет-ефенді забрав назад колись кинуті в учителя Усеїна образливі слова.
Вони випили.
Що змусило Фікрета-ефенді взяти свої слова назад?
Може, після інституту в його поглядах на суспільство щось змінилося?
Якби ж то!
Просто Фемі, Фікрет і Усеїн довгий час жили разом.
Хоча між ними й траплялися іноді сварки і погляди їхні на життя були різні, а в дечому вони різко розходились, проте забути один одного вони не могли.
Та це й природно для людей, що виросли й вивчились разом.
З натяку, з першого погляду вони розуміли один одного, і, що б між ними не трапилось, вони завжди мирилися.
Були суперечки.
Тепер уже немає.
Все забуто.
Забуто й те, що Усеїн – син бідного селянина Токтаргази, що ледь зводив кінці з кінцями і годував свою родину горіхами, дикими фруктами, ягодами, які збирав у лісах Кок-Козу.
У Фемі й Фікрета є гроші, а в Усеїна нема, зате багатий він своїми думками.
І хоча друзі не у всьому з ним згодні, але й не втручаються в його думки.
Нехай собі думає, кому від цього шкода?!

Келихи спорожніли.
Потім скуштували солоних фаршированих баклажанів, маслин.
Келихи знову наповнилися і знову спорожніли.
Тости проголошувалася то за здоров'я Суаде-ханум, те за здоров'я Аджире-ханум, то за присутніх друзів, за кожного окремо.
Пили, власне, Усеїн і Фемі.
Фікрет же спорожнив свій келих тільки раз, на початку.
Після цього до алкоголю він навіть не доторкнувся.
І особливої участі в розмові не брав.
Сидів червоний, як варений рак, і мовчав.
Учитель Усеїн помітив, що він почуває себе не у своїй тарілці.
Мовчазний Фікрет – це дуже незвично.
Мовчуном його важко назвати.
Дивно.

Кілька разів упіймавши на собі уважний погляд Усеїна, Фікрет йому чемно посміхнувся.
І, щоб не видати, що чимось обтяжений, взявся розповідати про деякі петербурзькі звичаї.
Потім розказав про свої зустрічі з Бораганським, про те, що він викладає на східному факультеті Петербурзького університету і продовжує займатися видавничою справою, обладнав свою друкарню новими машинами, друкує брошури та книжки різними східними мовами.

Згадав і Фемі своє недовге перебування в столиці.

Розмова за столом велася стримано, обережно, наче співрозмовники, які сиділи один навпроти одного, боялися ненароком зачепити щось заборонене, що могло б викликати невдоволення у когось із них.
І все-таки ця зустріч за багато заставленим столом не пройшла марно – крига скресла.

Була вже пізня ніч, коли гості разом із господарями, що вийшли їх проводити, спускалися по сходах у двір.
Круглий яскравий місяць наче крейдою вибілив черепичні дахи та мінарети сонного міста.
На вулиці чоловіки, щоб ще раз попрощатися, зупинилися під крислатою шовковицею.
Суаде-ханум підвела Аджире з дитиною до фаетона і допомогла їй зручніше сісти.

– Я вже не можу їздити далеко, – сказала вона молодій жінці, стоячи біля підніжки. – А вам це легше, виберіть час, сідайте в потяг і приїжджайте до нас.

– Якщо Аллах дозволить, обов'язково приїдемо!
Не знаю, як складуться там наші справи, – із сумною посмішкою відповіла Аджире.– Уся надія – на одного з друзів чоловіка.

Її слова викликали подив у Суаде-ханум:

– Хіба Харджибіє не ваше село?

– Я родом звідти.
Мої батьки там живуть.
Але це така глухомань...
У цьому селі є люди, що вороже ставляться до Усеїна.
Боюся, важко нам там буде...

– Навіщо ж ви туди їдете?..
Хіба немає іншого місця?

Аджире зітхнула і, щоб приховати сум і сльози, відвернулась і почала вдягати дитині плетену шапочку.

– Інше місце, може, і є, – сказала Аджире після того, як справилася з хвилюванням. – Але що робити?
У Харджибіє живуть мої мати, батько, старші сестри...

Непомітно підійшов Фемі-ефенді.
Зупинившись біля матері, обійняв за плечі і поклав їй голову на плече.
Суаде-ханум посміхнулася, поплескала його по щоці.

– Ось тобі й маленька дитина! – кивнула до Аджире й запитала в сина: – Коли ви вже наговоритеся?
І про що ви там шепочетеся?
Знову про те, що трапилося в Сандури?

– Сандура ще торік помер, – відповів Фемі. – А ось Фікрет через три тижні збирається одружуватись.

– Фікрет? – недовірливо подивилась на сина Суаде-ханум. – О Аллах!
Невже нам призначено побачити і цей день!
Нехай женится, – сказала вона. – Що йому заважає?

– Гостей... – Фемі очима показав на Аджире-ханум, – він хоче прямо зараз відвезти в Алма-Тархан.
А Усеїн не погоджується.

– Чекати три тижні... важкувато.
Якщо захочуть... – Суаде-ханум сказала це навмисно голосно, щоб почули Усеїн і Фікрет, що стояли під деревом. – Так, якщо захочуть, то самі приїдуть на весілля.

– На жаль, не зможемо, – відповів Усеїн.
Разом із Фікретом він підходив до фаетона. – Незабаром у школі почнуться заняття.

Попрощавшись ще раз із господарями, він ступив однією ногою на підніжку і спритно прилаштувався біля дружини.

– Виходить, – сказав Усеїн Фікрету, – будемо чекати від вас депешу.

Фемі розбудив візника, що дрімав на передку, штурханом убік.
Той стрепенувся, підібрав віжки, вйокнув, і фаетон рушив з місця.

Мати, син і гість постояли, дивлячись услід екіпажу, доки він не завернув за ріг.

Коли піднімалися сходами, Суаде-ханум обережно штовхнула Фікрета ліктем:

– Для чого депеша?
Він пообіцяв приїхати на весілля?

Фікрет похитав головою.

– Після весілля я напишу йому листа, і якщо він знайде час, то нас відвідає.

Вранці Умер відвіз у своєму фургоні дядька Усеїна та його дружину на залізничну станцію, допоміг їм занести до вагона валізи та кілька вузлів.
Постояв перед вікном, доки рушив потяг.
Дядько помахав йому рукою за каламутним склом.
Потяг повіз Усеїна з сім’єю до Феодосії...

А через два дні, коли величезне пурпурове сонце повільно сідало за овид плаского степу, біля будинку Джаліля, сина Хатипа Мамбета, зупинився запряжений парою коней віз.
Доки вчитель Усеїн та Аджире з дитиною, запилюжені з ніг до голови, злазили з воза, їх вже чекали рідня й сусіди.
З цієї хвилини їхнє житло наповнилося голосами чоловіків, жінок і дітей.
Більше тижня тривало хош кельди – гостини друзів і близьких, які приходили привітати Усеїдна й Аджире, побажати їм усього найкращого на новому місці.
Коли гучні відвідини трохи вщухли, якось після сніданку Усеїн вийшов пройтися, щоб оглянути село.
Взявши в руку ковіньку зі срібною оздобою, він неквапливо пішов головною вулицею села.
Йшов і озирався.

За три роки його відсутності помітних змін у селі не відбулося.
На західній околиці здіймався над присадкуватими мазанками будинок Джемаледина-бея, на східній – будинок Аджи Ербаїна Емірзака-огли.
У центрі біліла мечеть Таш-Джамі з високим кам'яним мінаретом.
Ноги до кісточок вгрузали в пухкий порох.
Під кам'яними огорожами сіріли вигорілі на сонці полин і верблюжа колючка, всипана дрібними малиновими квіточками.
З веселим лементом бігали засмаглі голозаді діти, гралися в тісних двориках і тінистих завулках між високими тинами та глинобитними хатками.
У вигорілому степу крізь жовте марево виднівся вітряний млин, його крила то повільно крутились, то завмирали.

«Ні, Харджибіє анітрохи не змінилося, – відзначив про себе Усеїн Шаміль.– Убоге, незатишне, запустіле, як і колись».

Він згадав свій перший приїзд у це село.
Тоді тут було навіть краще.
Тоді в Харджибіє було багато дуканів-крамничок.
Дукан Аджи-Бекира, грека Василя, Барбі-акая, дукан Бари-бея.
Правда, найбагатшим тоді був дукан Таліба, в якому кожен міг не тільки собі щось купити, а й посидіти за чашечкою кави, пограти в нарди чи доміно, покурити кальяну.
Іноді там не раз виникали політичні суперечки, а то й доходило часом до взаємних образ чи бійок.

Вечорами з харчиги доносилися голоси дівчат, що весело співали чини.
По домівках розходилися пізно, хоча вдосвіта усім треба було йти на польові роботи.
З роботи поверталися в сутінках.
І знову заповнювалися харчиги, дукан Таліба, звідкись іздалеку долітав монотонний скрип воза і пісня запізнілого подорожнього...

Життя в селі й тоді протікало так само одноманітно, нудно й безрадісно.
Але ніхто не ремствував, не гнівив Аллаха.
Ніхто не знав, що можна жити якось інакше.
І ніхто не сподівався, що насувається лихо...

Одного сірого похмурого дня до Харджибіє долетіла чорна звістка про те, що почалася російсько-японська війна.
Здорові сильні йігіти змушені були залишити рідні домівки і, заповнивши ешелони на станції Сім Криниць, вирушити на край світу, в Порт-Артур.
Там вони проливали кров за царя, гинули під кулями й снарядами, захищаючи імперію.
За душі загиблих на війні татарських йігітів у мечетях лунали молитви, і мулли заспокоювали рідних та близьких полеглих і запевняли, що вони потраплять до раю.

А ті їгіти, кому пощастило залишитися живими, повернулися додому каліками, без ніг, без рук.

Жодної школи в Харджибіє на той час не було і близько.
І вісім заможних батьків захотіли, щоб їхні сини стали освіченими людьми.
Вони домовилися між собою і запросили із Сараймена вчителя Усеїна, пообіцяли йому платню чотириста карбованців на рік, а коли одержали його згоду, то, як почесну людину, привезли вчителя в Харджибіє на диліжансі.
І молодий оджа запопадливо взявся вчити грамоті вісьмох хлопчиків.

Коли ж тут було створено «Джемієті хайріє», то на пожертвувані населенням кошти Усеїн збудував нову школу.
Стіни місцеві майстри звели з великих черепашкових каменів.
Стелю на прохання вчителя вони зробили високу, а вікна широкі, бо дітям під час навчання потрібно більше повітря й світла.

Як Усеїн-оджа й передбачав, до школи почали ходити діти із сусідніх сіл.
Зрештою учнів набралося так багато, що в класах стало тісно.
Тому зі старшими учнями доводилося займатись у вечірню зміну.
Були запрошені ще двоє вчителів – Ібраїм Караманов і Таїр Бурнаш.
Та незабаром вчителі зрозуміли, що головний недолік школи не в тісноті, а в тому, що підручники «Хаваджеи субъян» і «Къылавуз» безнадійно застаріли.
Нікого, хто б міг скласти і випустити нові підручники, крім Ісмаїла Гаспринского, не було.
А Гаспринському, здається, поки що було не до цього...

Словом, обставини змусили вчителя Усеїна самого складати нові, рукописні, підручники і за ними навчати дітей.

Учитель, звичайно ж, не міг не бачити, що не тільки школа, але й саме село, його звичаї та побут населення потребували реформ.
Йому було гірко від того, що селяни тільки тим і живуть, що важко працюють, але не мають власної землі.
Усі родючі землі навколо Харджибіє належали кільком беям.
Безмежні землі були незорані й пустували.

По приїзді Усеїна-оджа в Харджибіє восьмеро заможних батьків, що найняли його в школу, вдоволено подумали: “Слава Аллаху, вже наші діти навчаться читати Коран...” І вчитель Усеїн виправдав їхні сподівання.
Він навчав дітей читати Коран, але разом із тим намагався їм пояснити , що читання Корану для їхнього майбутнього – ще далеко не все.
І за мету поставив собі не підготовку муллів, бо хотів виховати людей, здатних працювати в державних установах, людей, що могли б принести хоч трохи користі своєму народу.
Він навчав дітей арифметиці, геометрії, рідній мові.
Перекладав вірші Пушкіна й Міцкевича, читав їх дітям майстерно, як справжній актор.
У розклад уроків увів і музику.
Спів дітей супроводжував грою на скрипці.
Скрипка на той час була модним інструментом майже в кожному будинку.
Але Усеїн-оджа був не просто аматором, він був чудовим скрипалем...

Згадуючи про це, вчитель повільно йшов серединою курної вулиці, що розділяла село надвоє.
Сонце вже піднялося високо й припікало голову.
Учитель ішов і з сумом думав про те, що держава дивиться на цей казковий край лише як на місце, де можна відпочивати, лікуватися від хвороб, але нічого не робить для того, щоб хоч якось полегшити життя корінного населення.

Усеїну-оджа згадалося, як одного разу він поїхав у повітову Земельну управу з проханням про передачу частини вакуфних земель найбіднішим, безземельним родинам, і раптом побачив на залізничній станції виснажених людей, босих, обірваних, закованих у кайдани, їх вантажили в товарний потяг, певно, відправляли в Сибір на каторгу.
І зараз перед його очима виникли ці виснажені, із запалими, тьмяними очима нещасні люди.
Він так розхвилювався, що його аж вхопило за серце.
Він зупинився.
Щоб звільнитися від важких думок, сперся обома руками на ковіньку і став дивитися на синіюче на обрії море.
У цю мить воно здавалося особливо синім, море переливалося сліпучими відблисками, наче грали на сонці розкидані скалки величезного дзеркала.
З моря повівав легкий солонуватий вітер і холодив обличчя...
Колишні думи вивітрилися з голови, поступилися місцем іншим, ще тяжчим.
Йому згадалося повстання робітників у Керчі, свідком якого він випадково став.
У ті роки Усеїн-оджа підтримував тісні зв'язки з людьми, які в Керчі займались політикою.
Як тільки випадав вільний день, то відразу вирушав у Керч.
Довгі години проводив він із новими друзями.
І хоча розмови з ними не втішали, а швидше, навпаки, ще більше роз’ятрювали душу, зате вони подавали надію, адже не розради шукав молодий учитель, а поради, як жити далі.

Деякі з його знайомих, щоб прогодувати свої родини, гнули спини з ранку до вечора на цигарковій фабриці грецького купця Месаксуді, де їхня праця оплачувалася за найнижчими розцінками.
Коли закінчувався робочий день, люди йшли додому найчастіше не прямою дорогою, а звертали праворуч і потрапляли в дешеву харчевню «Алаша», власником якої був Апач-Емір із Ташавула.
Люди подовгу засиджувалися тут, пили донестями, забуваючи, що вдома їх чекали голодні дружина й діти.
Були серед робітників три-чотири чоловіки, що проходили повз цю харчевню, не звертаючи на неї уваги, і йшли далі, до скелястого берега моря; там у рибацькій халупці вони зустрічалися з людиною, яку всі звали Мазуркою.
Це було, напевно, його прізвисько.
Високий, сухорлявий.
Його очі здавалися нерухомими й скляними.
Хоча сам він був дуже неспокійним.

Одного разу Усеїн-оджа приїхав сюди увечері з Харджибіє.
Друзі звели його з Мазуркою, що приїжджав уночі на моторному човні з Балаклави, зустрічався з робітниками цигаркової фабрики і відразу їхав назад.
На Мазурку Усеїн Токтаргази справив гарне враження.

– Я вчитель, – сказав Токтаргази, – навчаю дітей бідних селян, які все життя оборюють і засівають землі беїв у Харджибіє, найбагатший із них Емірзаков.
Йому належать землі всього села.
Чому земля в руках однієї чи кількох людей?
Чому не всього населення?

Мазурка вислухав його і був приємно здивований, що в забитому татарському селі є молоді люди, що правильно відчувають хвороби суспільства.

– Гаразд, – мовив Мазурка, – наступного разу ми з вами поговоримо про серйозніші справи, ніж Месаксуді та Емірзаков.
Завтра робота на фабриці буде зупинена, о другій годині дня робітники вийдуть на демонстрацію.
Ви відповідаєте за приєднання до демонстрації вчителів Керчі.

– Добре, – відповів Усеїн-оджа.

Попередивши Усеїна про дотримання суворої таємниці щодо демонстрації, Мазурка попросив його негайно йти на склад цементного заводу, де його повинен чекати чоловік у чариках і шкіряній шапці.

Наступного дня демонстрація розпочалася за встановленим планом.
Робота у всіх цехах була зупинена.
Сотні робітників зібралися на Фонтанній площі і колоною рушили до центру міста.
Солдати, що охороняли фабрику, намагалися їх зупинити, але не змогли.
До них приєдналися і вантажники морського порту, працівники залізничної станції, вчителі й селяни, що приїхали вночі з навколишніх сіл.
За порадою Усеїна на демонстрацію прийшли його колеги Ібраїм Караманов і Таїр Бурнаш із Харджибіє.
Вони змішалися з учасниками демонстрації.
Робітники несли гасла: «Вимагаємо восьмигодинного робочого дня!
Підвищення заробітної плати!
Людських прав!» Ці гасла були написані Усеїном-оджею і Таїром Бурнашем уночі при світлі гасової лампи в коридорі цементного складу.
Колона демонстрантів рухалася по місту, до неї приєднувалися все нові й нові люди.
Дехто з учасників викрикував «Геть самодержавство!»

Але серед людей завжди є довгі вуха.
Уночі двоє кінних поліцейських прискакали до будинку Месаксуді й повідомили: завтра відбудеться демонстрація робітників фабрики.
Месаксуді терміново зв'язався з начальником жандармської управи і попросив його вжити заходів.
Той передав начальнику гарнізону, щоб наказав офіцерам привести війська в бойову готовність.

Коли робітники підійшли до Червоної церкви, по демонстрантах вдарили легкі гармати, встановлені біля морської казарми та на горі Мітридат.
Робітники намагалися не піддаватися паніці й поводилися спокійно.
Та коли почали падати люди і з’явилася кров, закричали жінки, і всі почали розбігатися.

Усеїн-оджа тоді ледве не загинув.
У той час він ще був неодружений і знімав окрему кімнату в будинку Менлібея.
Після пережитого в Керчі він довгий час не виїжджав за межі села.
Весь день його був зайнятий у школі, а вечорами він довго просиджував за столом, поклавши перед собою папір і вмочивши перо в чорнило – намагався описати все, що він відчув, і побачив, як тріскає навколо земля, наче перегрітий на вогні бубон, як падають, скрикуючи, підкошені осколками люди – чоловіка, жінки, діти на залиту кров’ю бруківку.
В одну з безсонних ночей народилися рядки, які спливли в пам’яті, коли Усеїн-оджа дивився вдалину на мерехтливе море:

Ноче, не заколисуй нас
В темний і сонний час.
Злякано скиглить душа –
Темінь страшніша ножа.
Той, в кого серце німе,
Навіть при світлі засне.
Не піддамося ми сну,
Хочем побачить весну.
Мрії у снах не для нас,
Час вже вставати.
Час.
