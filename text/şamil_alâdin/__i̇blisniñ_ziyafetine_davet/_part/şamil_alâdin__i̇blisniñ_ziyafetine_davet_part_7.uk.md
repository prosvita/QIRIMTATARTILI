%Харджибіє - село на сто двадцять три двори, позбавленої рослинності.
%Навколо – пусто.
%Родючими землями володіє чотири-п'ять беїв.
Якщо селянин хоче трохи розжитися, бере в них землю в оренду, сіє на ній пшеницю.
%За аренду розраховується грошима або пшеницею.
Такий селянин ні бей, ні бідняк.
А хто не в змозі орендувати землю, усією родиною, і старе і мале, працюють на полях у бея; восени орють його землю, сіють пшеницю, а влітку косять, молотять...
За свою виснажливу працю одержують від мізерну частку врожаю – з цього й живуть, годують свої родини.
%Іноді зустрічаються ділянки, що повністю заросли бур'янами, це виснажена земля.
%Там вже не виростиш зерно і не зробиш город.

Якщо людина, проходячи по селу, підніме голову й погляне на південь, то побачить Чорне море.
Море близько від села, однак є, звичайно, села і набагато ближчі до моря, ніж Харджибіє.
Ташкачик, Казаул, Такіл, Ченгелек, Ельтийген, Карангит...ці села розташовані на самому березі.
Їхні жителі тому, напевно, й живуть довго, що вдень і вночі, влітку і взимку дихають морським повітрям.
%Але люди тут дуже радісні.
%Людину, яка народилася, скажімо, в Симеїзі, вони називають південцем.
А того, хто народився тут, у Карангиті, до південців чомусь не зараховують.
Хоча і Симеїз, і Карангит стоять на березі того самого моря.
%Це помилка долі чи все ж людей?
%Не знаю!

А Усеїн-оджа...Га?
Він теж із півдня, але де Кок-Коз?
А де море?
У Кок-Козі, навіть піднявшись на мінарет, не побачиш моря...
Усеїн-оджа, повертаючись зі школи, задумався про сьогоднішню тему.
%Задумався... і про себе посміхнувся.
%"Чари долі..."промовив він.

Нарада, проведена в домі Усеїна-оджи за участю чотирьох учителів, звичайно, не могла змінити становища в школі напередодні навчального року.
У класах облупилася на стінах глина, стеля була у жовтих плямах – протікала, навчальні посібники так зносились, що, здавалося, розсиплються від одного дотику...
%Це вже Усеїну-оджа здалося ямою, з якої важко вибратися.
Та він не промовив жодного слова.
Прийде час, і він наведе тут лад.
Коли Усеїн-оджа звелів одному, другому, третьому учню прочитати кілька абзаців з повісті Османа Акчокракли «Ненкеджан-ханум», вони почали читати, як читають сохти, – по складах, співуче, з протяжним підвиванням і сильно розгойдуючись уперед-назад.
%Він сильно засмутився.
%Але не тільки павутина засмутила вчителя.
Методика викладання рідної мови, розроблена ним за період вчителювання, на практиці не застосовується; замість неї насаджуються методи викладання вчителя Сеїта-Мамбета.
Учні, що колись сиділи за цими партами й слухали Усеїна-оджу, закінчили школу, розлетілися хто куди.
За час відсутності Усеїна-оджи його методи викладання місцеві вчителі, мабуть, стали вважати занадто клопітними, а для учнів – зайвими.
Граматика рідної мови майже цілком випала з поля зору; зате значно збільшено час для читання Аптеїка та Корану.
%Учитель навчив їх читати Коран, як справжніх сохтів, виразно, мелодійно декламуючи, жестикулюючи.
Сеїт-Мамбет навчав їх так,як у медресе, яке він сам  закінчив.

Таким чином, потроху просуваючись, хоч і важко, але до чогось прийшли вони.
%Настала осінь.
%Поле зорали - посіяли зерно.
%Задощило, а потім пішов і сніг.

%Дітей треба було вчити наукам.
%Вони повинні знати фізику, географію, математику і, нарешті, рідну мову, літературу.
Однак навчати дітей цим наукам за допомогою «Хаваджеи субъян» і «Къылавуз» неможливо.
Книжки, потрібні для навчання, знову довелося писати самому Усеїну-оджи.
Сам писав і сам за ними навчав.
Якщо молодь навчатиметься, стане освіченою, то вона зможе розбиратися в суспільному устрої, у політиці влади, почне боротися за інтереси народу.

«Інтереси народу?
А хто це – народ?
%Хто має вчитися?
%Простий селянин?.» – задзвенів раптом крізь шум вітру в Усеїна-оджи у вухах глузливий голос Ебу-Бекира.
%Здригнувшись, він подивився на всі боки, темрява, сльота, тихо.
%Нікого не було видно.
І знову у вухах різкий голос: «Ти маєш право навчати тільки десятьох дітей!
Якщо будеш навчати більше, то доведеться тобі ділитися прибутком »

%Його обличчя спітніло і почервоніло.

%Наближаючись до свого дому, намагався взяти себе в руки, щоб дружина Аджире не помітила, як йому важко.
Коли він, відчинивши обережно двері, зайшов до вітальні, з кухні вийшла вона із закритою мідною сковорідкою в руках, мабуть, сковорідка була дуже гаряча, дружина промайнула і сховалась у кімнаті, устигнувши тільки глянути на чоловіка.
Повільно зняв кожуха, шапку, прочинив двері і, висунувшись надвір, обтрусив із шапки краплі дощу й почепив її на цвях, Аджире знову з'явилася.

– У нас новина... – сказала вона веселим голосом: – Радісна!
%Радісна!
Розумієте?

Усеїн вийняв із кишені кожушка стос учнівських зошитів, пригорнувши їх до грудей і, машинально розгладжуючи, здивовано подивився на дружину.

– Жінко!
Голова в мене зараз, як чавун, – сказав він, насилу посміхаючись, – я не в змозі відгадувати твої загадки.

– Які загадки?
Із вас могорич!
%Без магарича не скажу нічого!

 сказала Аджире і кокетливо засміялася.

%Здавалось, учителя дратував цей регіт.
Він почервонів, потім побілів, але, не бажаючи образити дружину, терпів.
% Терпів?
%Ні!
У нього ніби кістка в горлі застрягла, він здивовано витягнув шию, ковтнув:
%"Цікаво, що трапилося з Аджером?"

– На! – сказав він.
 – Тримай!
%У мене немає іншої радості.

%Він простягнув дружині зошити, Аджире взяла їх і пішла до вітальні.
Це був її невеличкий, але почесний обов'язок, який вона виконувала щодня, коли утомлений чоловік повертався зі школи.
Усеїн Шаміль слідом за нею зайшов до кімнати.

– Аджире, будь ласка, не муч мене!
Листи не завжди бувають радісними.
%Може, це не так важливо.

%Дружина підійшла до стосу складених ковдр і міндеру, просунула між ними руку і вийняла конверта синього кольору.
Конверт був поцяткований різними позначками, печатками, підписами і цифрами, це означало, що лист кілька разів розпечатувався в різних поштових відділеннях, перевірявся цензурою і знову запечатувався.

%Учитель обережно надірвав конверта.
Ухопивши за край тонку ясно-сіру книжку, почав її витягати, руки затремтіли і заніміли.
Конверт вислизнув і впав на підлогу, Аджире,швидко підібрала його... і відкрила.
У конверті була «Наилеи Къырым».
Збірка віршів.

– О Аллах! –  вимовив Усеїн Шаміль.
 – Ти вшанував мене і цим днем... – На очі набігли сльози.
%- Знаєш, що ти зробила? - голосно спитав він Аджире.
 моя люба Аджире!
Ти подарувала мені світ щастя!
Я божеволію від такої радості!..
Я чекав цієї благословенної хвилини чотири роки.
%І от дочекався.
%Ах! Цей день!
%Який тільки день!

– Завжди важко починати велику справу, – сказала Аджире-ханум.
Її обличчя теж сяяло.
— І так добре, коли така нагорода.
– Ви станете відомим поетом!
 а я завжди пишатимусь вами!

Усеїн-оджа, від природи стриманий, розм'як від цих слів дружини.
Обійняв її за плечі, поцілував.

– Мила Аджире!
Я перерив усі свої кишені, щоб дати тобі могорич, але не знайшов і двох ша.
Я, дуже вбогий учитель і маленький письменник.
хочу, щоб ти завжди була щаслива і задоволена життям, однак мені ніяк це не вдається.

%— Я жартую,— сказала Аджире.
%-Що треба ще?
– «Наилеи Кърым» – подарунок для нас обох.

Усеїн-оджа тримав книжку на долоні і довго роздивлявся сіру обкладинку, облямовану красивим орнаментом.
«Твори вчителя Усеїна Шаміля Токтаргази,– було написано на ній.
Видрукувано в друкарні 3.Рогана в м.Карасубазарі в 1910 році».
Оджа посміхнувся і, сповнений благоговіння.
Відкрив книжку.
На першій сторінці була написана уже забута ним передмова:
 «Шановні добродії!
Автор «Наилеи Кърым» ні вчений, ні письменник.
 він просто молодий учитель, що провчився кілька років у школі, потім у медресе, а нині навчає татарських дітей, що горять бажанням служити своєму народу...»

Усеїн-оджа, наче приріс до підлоги, читаючи книжку.
%Погортав її сторінку.
До неї увійшло вісім віршів.
%вісім віршів...
Чому вісім?
Він же залишив у редактора більше сорока.
Причому вірші, що їх вважав найкращими, чомусь до книжки не ввійшли.
%До речі, яка їх доля?
Коли він виймав її з конверта, почувався найщасливішою людиною. тепер обличчя Усеїна Шаміля затьмарилося, він впав у відчай.

Тримаючи в одній руці книжку, а в другій конверта, він опустився на міндер.
Довго не міг вимовити жодного слова.
Аджире-ханум снувала з кухні на кухню і розставляла на хоні посуд для вечері...І щоразу, повертаючись до вітальні, дивилася на чоловіка і бачила, що він сидить непорушно.
Аджіре знала його характер.
Не потрібно багато, щоб вивести його з себе.
%Найменшої дрібниці достатньо для радості.

Усеїн-оджа зашурхотів конвертом, йому здалося, що там ще щось є.
%Відкрив...Так, у ньому був лист, почав читати.
Усеїн розгорнув листок, і лице його потроху почало світлішати.

– О Аллах! – зітхнув, не знаючи, як приборкати суперечливі почуття.
%Що за день!

Лист був від Абдурешида Медієва.
Усеїн-оджа читав і відчував, як у нього пересихає в горлі від хвилювання.
%Він почав читати вголос.

«Високошановний Усеїне-ефенді!
Уже більше восьми місяців ми не знаємо вашого місцеперебування.
Якби я днями не зустрівся в Карасубазарі з Фемі-ефенді, довелося б зустрітися в Кок-Козі з вами.
Нарешті «Наилеи Кърым» побачила світ.
Ваше і моя – так, і моя також, – дитина.
На жаль, із тих віршів, що ви нам подали, внаслідок тривалого відбору змогли залишити небагато.
%Чому так сталося?
Причину ви й самі добре знаєте.
Головне, що книжка видана.
Нові ваші твори, дасть Аллах, прочитаємо в наступній вашій збірці.
на це сподіваємося.

З привітом і повагою – Абдурешид Медієв.
%%1911 рік, 9 лютого, м. Карасубазар".

Лист був короткий і сповнений недомовок.
Однак Усеїн-оджа знайшов у ньому для себе найголовніше.
Медієв чекає від нього нових творів.

Пройшло більше двох з половиною років з того часу, як Усеїн-оджа востаннє був у Карасубазарі, він тоді вчителював в Айвасилі.
І приїхав сюди, сподіваючись на можливість видання тут збірки своїх віршів.
До цього він довго все обмірковував і тепер був майже впевнений, що посприяти в цьому міг тільки Абдурешид-ефенді Медієв, що став на той час міським головою Карасубазару.
Проте спочатку Усеїн-оджа вирішив зайти, щоб поговорити з редактором і отримати, можливо, від нього слушну пораду.
Але був прикро вражений, заставши приміщення редакції у такому вигляді.
Вікна розбиті, двері розчинені навстіж, порипують від протягів, підлога всипана розірваними рукописами зі слідами брудних чобіт.
Нудотний запах викурених у приміщенні дешевих сигарет, перемішаний з важким духом людського поту, просочив шпалери на стінах.
%Навколо ні душі...

Усеїн-оджа не знав, що сталося, і, охоплений тривогою, намагався придушити в собі страх і поспішно вийшов.
На протилежному боці вулиці, під шовковицею, стояв  молодик Абляміт Шейх-заде.
Він відповідальний секретар редакції «Ветан хадими».
Двоє старих знайомців довго дивилися один на одного мовки, як чужі.
%Привітатись забули.

– Що трапилось? –запитав нарешті Усеїн-оджа глухим від хвилювання голосом: - Що це?

— Конфіскація...— промовив Абляміт Шейхзаде.
  швидко відвернувшись, витер пальцями сльози, що набігли на очі.
— Немає тепер «Ветан Хадими»...

– Ми, сільські вчителі, нічого не знаємо, нічого не чуємо,– сказав Усеїн Шаміль.
 – Про події, що відбуваються в місті, нам ніхто не повідомляє.

– А якби повідомляли, ви могли б щось змінити?

%Усеїн-оджа, не знаючи, що відповісти, знизав плечима.

%Що я міг зробити? - сказав він, відповівши на своє запитання.
– Нічого, звичайно...

– як розгромили редакцію, пройшло вже три тижні, - сказав Шейхзаде.
Вікна-двері відчинені постійно.
%Всередині все догори дриґом.
Я приходжу сюди щодня, стою і дивлюся та йду геть.

%-Можливо, Абдурешид-ефенді зміг би, - сказав Усеїн-оджа, - не знаю, як, але зміг би, наприклад, звернутися до губернатора і відкрити газету?!

% Абдурешид-ефенді...
%Так, він би не вмер, якби спробував ще раз.
Але в такій справі одного дозволу мало.

%Чого ще?

– У газети боргів, як у собаки бліх...
А грошима з передплати ми не зможемо розрахуватися навіть з одним муллою Челебі з села Отузи.
Не кажу про кошти, що були позичені в інших.
Тепер треба подумати, як допомогти Абдурешиду-ефенді розрахуватися з боргами.

– Де зараз головний редактор? – запитав Усеїн-оджа.
%Переїхав до Сімферополя?

– Асан Сабрі-ефенді?
%-Ні!- відповів Шейх-заде.
Сидить у кав'ярні Базиргяна Махмуда.
Отут поруч... за два кроки.
Хочете побачитись?

– Ні!
%– Ні!-швидко відповів Тохтаргази.
Мені потрібен сам Абдурешид-ефенді.
Де його можна знайти?

– Мабуть, у міській управі,– відповів Абляміт Шейх-заде.

Він пояснив Усеїну-оджі, як вийти на Вартову площу, де знаходиться управа.
%Потрібно перетнути Перський квартал.
 повернути до Кара-Чора.
біля Шор-Джами повернути ліворуч.

Усеїн подякував Абляміту Шейх-заде та ішов хідником, вимощеним червоною цеглою.
 і думав, чи варто заводити з Медієвим розмову про видання своєї книжки, адже заборона газети «Ветан хадими» зачинила перед Медієвим усі двері.
Складачі переметнулися назад у друкарню «Терджиман», про видання книжки не могло бути й мови.

Ось і міська управа.
Усеїн-оджа спочатку пройшов уздовж темного коридору, зазираючи у прочинені двері.
%Але людини, схожої на Абдурешида-ефенді,Медієв не побачив.
Повертаючись назад, він мимоволі зупинився навпроти щільно зачинених дверей із табличкою «Голова міської управи».
%раптом двері відчинилися, і з неї вийшов літній чоловік з червоним обличчям і сивуватими вусами.
Оджа відступив убік, пропустивши його.
Цей чоловік когось йому нагадував.
%Але ця людина... обличчя начебто знайоме.
Чи не Трандафіліді часом?

Чоловік різко зупинився перед дверима, наче щось згадав, відкрив велику теку, що була у нього під пахвою, і почав щось шукати.
Порпаючись у паперах, він почував на собі чийсь погляд, але не звертав уваги, тому що в цьому мусульманському краї немає людини, котра, побачивши працівника жандармерії з револьвером, не розглядала б його.
Але вчитель не зводив з нього погляду.
%І в людини з пістолетом вичерпався терпець.

%– Кого ти чекаєш?- спитав він Усеїна російською.

– Хочу побачити Абдурешида-ефенді Медієва, – відповів Усеїн-оджа.

– Сьогодні в нього неприйомний день.
Приходь у середу.

– Я приїхав із Ялтинського повіту.

– Не має значення, – відповів Трандафіліді, переходячи на татарську, - хоч із Ерзурума.

Він знову засунув під пахву теку і рушив до виходу, паптом зупинився.

%- Подивися на мене! - не обертаючись, сказав він.
Ми з тобою десь зустрічалися?

%— Звичайно, пане Самсоне Харлампійовичу!
%"Що ви маєте на увазі?" — сказав Усеїн-оджа, підходячи до нього.
– Два роки тому ви мене виселяли з Харджибіє.
Невже забули?

– Державна служба, брате.
%Усе в голові не втримаєш.
та вже й не молодий я.

– Як ви, Самсоне Харлампійовичу, сюди потрапили?

– Як потрапив? – примружив одне око, почухав потилицю, посміхнувся і показав на двері, з яких недавно вийшов. 

%–Хіба ви у Феодосії не працюєте?

При згадці про Феодосію Самсон Харлампійович здригнувся, наче його вжалив скорпіон, сів на стілець, що стояв біля стіни, вийняв із кишені хустинку і почав витирати спітніле обличчя,

– У Феодосії мені випала погана справа, – сказав нарешті. – Мені через це дісталося.
Вже рік, як тут працюю, у Карасубазарському управлінні.

Усеїну-оджи дуже кортіло дізнатися, яку він зараз обіймає посаду.
Але Трандафіліді швидко встав, віддав честь, приклав товсту волохату руку до кашкета, чого раніше таких, як Усеїн-оджа, він ніколи не удостоював, і пішов до виходу, вгинаючи кованими чобітьми дерев'яну підлогу.
Але біля дверей, наче згадав щось, знову зупинився і упівголоса сказав:
%— Остерігайся Менлібея, учитель! — сказав Усеї Шамілю, — він зраджує всіх ваших учителів.
і не тільки в Харджибіє – у всій волості.
І мене теж він змусив сьорбнути горя...

Оджа повернувся назад.
Зважившись, він відчинив двері.
Переступивши поріг, опинився у вузькій довгій кімнаті.
%Судячи з шапки, він листоноша.
У кабінеті дуже накурено.
Під стелею висить сизий туман.
Якщо відкрити хоч одну стулку вікна, цей сморід вийшов би, а приміщення наповнилося б чистим повітрям.
Але нікому це не спадає на думку.

%— Хто вам потрібен? — спитав листоноша вчителя, — голова управи?

%Учитель, відповідаючи на питання ствердно кивнув головою.
%Так!
%Потрібен голова управи.
Та щоб потрапити до голови управи, треба зайти до наступної кімнати і звернутися до його помічника Арона Дадаша.
Якщо той захоче пропустити, тоді треба повернутися до цієї кімнати й дочекатися черги.
Усеїн-оджа зайшов у сусідню кімнату.
 поговорив із помічником.
Той виявився знайомим із творчістю Токтаргази.
Отримавши величезне задоволення, що познайомився з автором, він узяв Усеїна під руку і повів його прямо в кабінет міського голови.

Там, певно, йшла якась нарада.
Люди сиділи уздовж стін на віденських стільцях.
%Підлога вкрита товстим килимом без візерунків.
За великим дубовим столом сидів сам Медієв.
Кінчики його вусів були закручені догори.
Волосся зачесане на проділ управо.
 сірий піджак розстебнутий, а темно-бордовий метелик на білосніжній сорочці здавався майже чорним.
Навпроти в кріслах з високими спинками сиділо двоє гладких чоловіків із розчервонілими обличчями, вони палко обговорювали якусь проблему з міським головою; всі троє так захопилися, що не помітили, як до кабінету зайшли Тадаш і Усеїн-оджа.
Усеїн-оджа зупинився біля дверей.
%Арон Тадаш, тихо ступаючи, підійшов до Медієва і щось шепнув йому на вухо.
Міський голова подивився своїми зеленими очима у бік дверей, побачив Усеїна Шаміля, швидко встав і підійшов до нього, сухорлявий і стрункий.

– Дорогий Усеїне-ефенді!
%Як ви могли так тихо зайти, що я вас не помітив? – сказав він, підходячи із широко розкинутими руками. 
%Абдурешид зрадів несподіваній появі Усеїна Шаміля: - Я міський голова, і про приїзд до міста знаменитостей дізнаюся останнім!
%Нема чого сказати?

%Тохтаргази зробив два кроки назустріч, Медієв теж підійшов до нього, і двоє друзів нарешті обнялися.

Коли був витриманий весь ритуал привітання, Медієв представив гостя і, взявши вільний стілець, посадив його поруч із собою.
%Більшість людей усміхалися міському голові.
%— Чи є потреба представляти Токтаргази? — сказав хтось.
-його вірші нам відомі! 
%Абдурешид зрозумів причину здивування і так само посміхнувся.
Тиха розмова, що зав'язалася між учасниками засідання з появою гостя, посилювалась, і кабінет заповнився монотонним гулом.
 люди втомилися від багатогодинного обговорення проблем.
%У Медієва з'явилася можливість хоч трохи побалакати з Токтаргази.
Коли ж шум у кабінеті вгамувався, Медієв пояснив Токтаргази, чим викликане їхнє засідання, учасником якого він став.

– Тут присутні члени міської управи, – сказав він. – Ми щойно говорили про впорядкування нашого міста, населення в ньому позбавлене елементарних зручностей.
Скрізь темно, хоч око виколи.
%На вулицях темно.
%Електричного освітлення нема.

%Голова міста розповіла Усеїну-оджа про роботу в місті.
%Усеїн-оджа прийняв це за честь, адже більшість людей у кабінеті він бачив уперше.
Медієв представив гостю членів міської управи, серед яких були татари, греки, росіяни, болгари, українці, вірмени, караїми.

% Сулейман-ефенді Алі-оглу докладно говорив про громадську діяльність Моллаєва, про його великі заслуги у розвитку народної освіти.
%З великою подякою він відгукнувся про Сеїт Ахмеда Челебі, коли слова скінчилися, він глянув на нього вдячним поглядом.
Він сидів у білому кріслі біля стіни; він був такий високий і гладкий, що не поміщався в кріслі, і, щоб не впасти, одну ногу відставив убік і міцно вперся нею в підлогу.
Абдурешид-ефенді не забув згадати про відсутніх тут представників інтелігенції – добродійників, чия діяльність у впорядкуванні та підвищенні культурного рівня міста давно відома.
Тепло говорив він про Бекира Кала фата, Сеїта-Умера Тарахчі, Фета Абдураманова, Базиргяна Махмуда, що дуже допомагають місту.
% Звичайно, всі люди, представлені Усеїну Шамілю, були грошовими людьми...




Літній інженер у зеленому кашкеті з чорною облямівкою визнав сьогоднішню нараду плідною.
Він запропонував завтра ж, з самого ранку, вирушити на Агач, дров'яний базар, і оглянути місце, де можна побудувати електростанцію.
Абдурешид-ефенді погодився з ним і попередив присутніх, що після огляду місця майбутньої електростанції комісія продовжить свою роботу в міській управі.

%Після зборів, Медієв відвіз гостя до себе додому, в Грецький квартал.
%Втім, будинок не був його власним.
 Сулеймана Алі Молаєва.
%Абдурешид-ефенді ньому зять.
Коли двадцятому століттю виповнилося всього два роки, Медієв закінчив у Сімферополі татарську школу, де місцева молодь вивчала російську мову, і повернувся до свого рідного міста Ор, там він почав викладати російську в татарській школі, але друзі засипали його листами, в яких наполегливо просили, щоб він переїхав до Карасубазару, що він, зрештою, і зробив.
%Знайомлячись у цьому місті з місцевою інтелігенцією, він був просто захоплений ерудицією Моллаєва, незабаром вони стали близькими друзями, жили разом, він закохався в молодшу сестру Моллаєва, Медіне-ханум, і вони одружилися.
З того часу він і живе однією родиною з Молаєвими.

По дорозі Медієв говорив, що йому, людині, яка вільно володіє російською мовою, простіше, ніж будь-кому, об'єднувати інтелігенцію міста, де живуть представники різних національностей, що погано розуміють одне одного через різні національні традиції.
Але всі вони більш-менш володіють російською мовою.
Труднощі лише в тому, що рівень інтелекту освічених верств населення різний.
До кожного потрібен індивідуальний підхід.
Медієв веде з ними роботу обережно, терпляче.
У цьому йому допомагають друзі.
Особливо Абдулхамід-оджа.
Це старий друг Медієва.
Через прихильність до нього Абдулхамід-оджа переїхав з міста Ор до Карасубазару, щоб бути ближче до Медієва.
Тут Абдулхамід-оджа працював здебільшого з місцевою молоддю, часто збирав їх і виступав з лекціями, довірливо розмовляючи на цікаві для них теми і поступово, ненав'язливо переконував у необхідності вчитися.
Молодь до нього швидко звикла.
Повірила.

Дорога пішла вниз, і колеса фаетона швидко загуркотіли узвозом.
Медієв зачекав, коли кінь пішов повільно і гуркотіння стихло, а тоді понизив голос і сказав:

– Зараз і Менсеїт Джемільов тут...

Усеїн-оджа з Менсеїтом Джемільовим знайомий не був, але знав із розповідей Медієва, який завжди відгукувався про нього захоплено.
Родом із Старого Криму.
Грошовитий молодик, хоча й виходець із родини простого кустаря.
Він теж закінчив татарську школу в Сімферополі, потім одержав освіту в Петербурзькому юридичному інституті.
І нині постійно живе в Петербурзі в одному будинку з Аджи Асаном-огли Мустафаєвим.
Його старший брат, Гази Джемільов, що живе й тепер у Старому Криму, відкрив для нього в Петербурзі фруктовий магазин.
Менсеїт узявся за торгівлю, і справи у нього пішли успішно.
Він швидко вивчив звички покупців, знайшов із ними спільну мову.
Але не торгова жилка захоплювала в ньому Медієва.
А зовсім інше.
Менсеїт Джемільов зв'язався з підпільною революційною організацією; він виконував зухвалі, небезпечні доручення.
Що й казати, поле діяльності у Менсеїта було широке.
У ящики з лимонами, апельсинами, хурмою, інжиром, кавою він часто ховав важливі документи.
Це були статті, прокламації, листи революціонерів, що тимчасово проживали за кордоном.
Звичайно, власник магазину про ці документи завжди був заздалегідь попереджений.
І передавав ті папери людині, якій і належало було їх вручити.
Коли місто кишіло донощиками і шпиками, що постійно стежили за кожним підозрілим, це важливе і відповідальне доручення було довірено йому, Менсеїту.

А коли Менсеїт Джемільов посилає свій товар – фрукти, одержані з Криму, – за кордон, то ховає в шухляди з подвійним дном важливі папери .

Та Менсеїт Джемільов, на жаль, далеко, в Петербурзі.
Але й тут в Абдурешида Медієва є віддані друзі.
Скажімо, його швагро Сулейман Алі Молаєв, Абдулфета Абдураман, Сеїт-Мемет і Абляміт Шейх-заде, Бекир Халафат, Абібула Зиядин, Базиргян Мамут, Ібраїм Смульский, Осман Сейфулаєв.
Сеїт-Ахмед Челебі, Сеїт-Умер Тарахчі, Сеїт-Алі Саричі та багато інших, на кого він може у разі чого обпертися.
Ці люди якимось чином знайшли можливість учитися.
Одні з них одержали освіту в Криму, другі – в Петербурзі, треті – за кордоном.
Зараз усі вони мають у своєму розпорядженні чималі кошти і, головне, піклуються про долю свого народу.
Якщо потрібно що-небудь зробити для міста і його жителів, то довго не думають, де взяти гроші: виймають із гаманця і кладуть на стіл.
Кого з них не візьми, кожен – член благодійного товариства чи шкільної комісії.
Звісно, що тут не обійшлося без впливу на них Медієва...

Нарешті Абдурешид-ефенді наказав візнику зупинити фаетона, легко зістрибнув на землю і відчинив перед гостем хвіртку у високій огорожі з сірого каменю.

– Прошу, – сказав він. – Сьогоднішній вечір присвятимо розмовам.
Давно ми з вами не говорили всмак...

Удома, певно, звикли, що Абдурешид-ефенді завжди повертався в один і той же час,– на застеленому скатертиною столі було все готове для вечері.

Медіне-ханум, по-європейськи вдягнена, молода, струнка, зустріла чоловіка на порозі.
Він представив їй Токтаргази як свого давнього друга.
Знайомлячись, вона з люб'язною посмішкою подала руку.
Почувши у вітальні голоси, вийшов її брат, високий кремезний Сулейман Алі, який одразу впізнав поета Токтаргази.
Гаряче привітав і подякував зятю за те, що привів такого почесного гостя.

Поки чоловіки обмінювалися люб'язностями, Медіне-ханум подбала про ще один комплект столового начиння.

Сулейман Алі Молаєв виявився говірким і дотепним чоловіком.
За вечерею він із властивою йому іронією почав розповідати про те, як його зять зробився головою міської управи.
А точніше – як його зробили...
Голос у Сулеймана Алі був розкотистий, високий.

У цьому місті колись ніхто з татар не очолював міської управи.
Найчастіше справами заправляли караїм, грек чи болгарин, як правило, багаті ділки, комерсанти, лихварі та скоробагатьки.
І це вважалося нормою, бо для того, щоб увійти до міської міської управи, людина, як мінімум, мусила мати майно вартістю в три тисячі карбованців.
Звісно, що в міській управі завжди були багаті татари, але їх там не так уже й багато.
І через свою нечисленність вони не в змозі зробити щось в інтересах свого народу.

Абдурешид-ефенді лише два-три роки попрацював у Карасубазарі, і його відразу полюбили люди.
Вони йому повірили.
Але тільки любов'ю та вірою народу, звісно, членом міської управи не станеш...

Причому цього разу більшість татарського населення міста наполягало на тому, щоб у міській управі було принаймні троє чоловік із татар.
Хто ж вони, ці троє?
На думку більшості, бути членами міської управи гідні Осман Сейфулаєв, Ібраїм Смульський, Абдурешид Медієв.
Та, як на те, у жодного з них немає ні майна, ні грошей, .

«Немає? – спочатку впали у зневіру друзі, та відразу ж вирішили: – Як нема, то будуть!»

Порадилися з юристом, а потім із нотаріусом.

– Гроші чи майно? – уточнили в Абдурешида-ефенді.

– Якщо майно, то, принаймні, тисяч на три.

– Ну, добре!

Через два тижні бакалійний магазин і кав'ярня Аджи Абдурамана були «продані» Ібраїму Смульському.
Готель «Європа» Абібули-бея «купив» Осман Сейфулаєв, а двоповерхові будинки і заїжджий двір батька Сулеймана Алі Молаєва перейшли у власність Абдурешида Медієва.
Документи купівлі-продажу були оформлені в нотаріуса, акт переданий колегії.
Таким чином троє високоінтелігентних, прогресивних молодиків завдяки підробленим документам були обрані делегатами міської управи, що складалася з представників різних національностей, одноголосно обрала своїм головою Абдурешида Медієва.

– Ну і як, не розчаровані? – сміючись, запитав Усеїн-оджа.

– Ви, Усеїне-ефенді, умови життя в нашому місті знаєте, – сказав Сулейман Алі Молаєв, витираючи губи вишитою серветкою. – Якщо хтось хотів напитися води, брав цеберко, виходив на вулицю і бігав у пошуках водовоза, і часто знайти його було нелегко.
Воду наше населення споконвіку купувало у водовозів.
Цеберко води коштувало шість копійок.
Чи не так?

– Так! – відповів оджа і кивнув. – Точнісінько як у старому Мерекеші.

– А що зробив новий міський голова? – Сулейман-ефенді кинув задоволений погляд на Медієва. – Він почав свою діяльність із дуже, я б сказав, важливого.
Він дав населенню воду.
Це з його ініціативи очистили, розширили джерело з холодною, як лід, водою біля скель Таз-Каю, на південно-східній околиці міста.
Закрили його.
Після очищення води в джерелі стало більше, і вона посмачнішала.
Від цього джерела чавунними трубами провели воду в місто.
Тепер на вулицях, куди не глянь, дзюрчать, хлюпочуть водограйчики.

Абдурешид-ефенді добродушно всміхнувся і штовхнув плечем швагра:

– Річ же не тільки в міському голові.
Що міг би голова без вас, без щирої допомоги друзів?!

Сулейман Алі зневажливо махнув рукою, повернувся до нього і насупивши брови.

– Про щиру допомогу говорите?..
Ми надавали таку ж допомогу і колишньому голові управи.
Та він не зміг упорядкувати навіть місток довжиною в шість аршинів у маале Елекчі... – Торкнувся долонею плеча Усеїна-оджи. – Ви тільки уявіть собі, у Карасубазарі виходити вночі на вулицю було небезпечно.
Темрява.
Там когось пограбували, там убили, там викрали дівчину... усе що завгодно!
Абдурешид поставив на вулицях міста карбідні ліхтарі.
Тепер люди вечорами ходять одне до одного в гості.
Сьогодні в міській управі, кажете, йшлося про будівництво електростанції?
Питання це особливо цікавить людей із набитими гаманцями.
Значить, Абдурешид-ефенді в будівництві електростанції не буде мати нестачі коштів...
Та що й казати, важко перерахувати все, що зробив для міста мій зять.
Однак, шановний Усеїне-ефенді, мій зять зробив ще одну дуже важливу справу...
Таку, що не можна порівнювати з жодною іншою його справою.
Абдурешид-ефенді випустив у світ «Ветан хадими»...

Коли Сулейман Алі вимовив ці слова, Усеїн-оджа здригнувся, немов у серце йому встромили одночасно сто стріл, він навіть притулив ліву руку до грудей.

За столом запанувала тиша.

Вечеря закінчилася.
У кімнаті з'явилася Медіне-ханум і почала мовчки прибирати зі столу.
Абдурешид-ефенді запропонував гостю пересісти на диван, щоб почуватися вільніше.
А він сам і Сулейман Алі розташувалися в кріслах.
На низенький інкрустований кольоровим деревом столик біля дивана Абдурешид-ефенді поклав табакерку і попільницю з мушлі.

– Пустив у світ – це так, – чемно зазначив Усеїн-оджа, продовжуючи перервану розмову. – Однак не вберіг. – Підклавши під лікоть подушку, обернувся до Медієва: – Молода інтелігенція Криму дуже вам вдячна, ефенді.
Але картина, що постала переді мною сьогодні... – опустив очі, глибоко зітхнув. – Ви, Абдурешиде-ефенді, голова міської управи, невже не змогли стати на шляху тих ломиносів, не могли це зупинити?

Слова гостя пролунали як докір Медієву: мовляв, дитину, яку ви народили, ви ж і занапастили.
Той уважно подивився на вчителя і зрозумів, що цей сумний крик вирвався з його серця.
І вирішив не квапитися з відповіддю.
Треба заспокоїтися і зібратися з думками, щоб доречно відповісти своєму гостю.
Передові люди стали останнім часом занадто нетерплячими в судженнях.
А це в нинішній ситуації, під час розгулу реакції, може коштувати й голови.
Народ терплячий.
Він змушений терпіти.
Що залишається тому, хто позбавлений можливості дбати про себе?..
Усі наче на зупиненому посеред штормового океану кораблі, на якому немає капітана, і комусь треба спрямувати його до берега.

Тоді, коли видавалася «Ветан хадими», читач знаходив у ній для себе хоч якісь живі думки.
Газета розтлумачувала народу несправедливість існуючих порядків.
І народ почув голос правди.

– «Ветан хадими» закрилася за наказом із Петербурга, – промовив стиха Абдурешид-ефенді; він завжди розмовляв тихо; навіть у хвилини роздратування ніколи не підвищував голосу. – На жаль, представники високої влади не прислухалися до моїх прохань. – Повільно водячи кінчиками зігнутих пальців по краю столика, він опустив голову, не піднімаючи голови, продовжував: – «Ветан хадими» закривали й торік...
Чимало довелося попобігати, просити високі чини, давати хабарі, і якось нам вдалося знову відкрити свою газету.
Правда, з умовою, що вона буде виходити лише раз на тиждень...
Тоді ми знайшли спільну мову з повітовим управлінням.
А цього разу... – Медієв затих і, щось вирішуючи, почав загинати по одному довгі тонкі пальці лівої руки.
Було помітно, що він із чимось внутрішньо згоден, а проти чогось заперечує; його губи від хвилювання тремтіли.– Чи зможемо ми цього разу домогтися відродження «Ветан хадими», сказати важко.
Часи настали дуже складні. – Помовчавши, підняв на Усеїна-оджу зелені замислені очі і, розправивши плечі, повільно відкинувся на спинку крісла. – Хоч і складно, проте сидіти, склавши руки, не маємо права...
Якщо пам'ятаєте, я цікавився у вас, хто з російських письменників зараз у Ялті.
Я не просто так про це запитав...
Нам би дуже міг допомогти Лев Толстой.

– Толстой? – перепитав Токтаргази. – Просити його про допомогу?!
Надто вже він здається недосяжною горою.

– Ну що ж нам тоді робити? – розвів руками Сулейман Алі.

– Що робити...
Я саме про те й думаю, що робити...
Може, нам варто знову зустрітися з муалімом Гаспринським і поговорити, порадитися?..

– Про що?
Чи не хочете ви знову створювати нову газету? – запитав Токтаргази не без сарказму.

– Зовсім ні!
Про організацію нової газети зараз не може бути й мови, – спокійно відповів Медієв. – Йдеться про загальну спрямованість, про критичне висвітлення дійсності в «Терджимані».

– Ми вже одного разу з цього приводу радилися з ним, – сказав Усеїн-оджа й обтрусив попіл із цигарки в мушлю. – Здається, ви про це ще не забули, Абдурешиде-ефенді?

– Не забув, – посміхнувся Медієв. – Але ми змушені говорити з ним іще раз.
Не можна сказати, що старий нас не розуміє.
Ще й як розуміє.
Але він дуже обережний...
Тому що він – людина двох століть.

– Тоді муалім був нездоровий, – сказав Токтаргази примирливим тоном.– Застудився, коли повертався на пароплаві з Варни.
Може, це теж вплинуло на хід розмови...
Хоча навряд!
Він частенько полюбляє говорити: «Зачекаємо до кращих днів!..» Кращих для кого?
Тоді...

– Тоді треба говорити правду чітко й голосно.
Хто це мусить робити?
Це мусить робити «Терджиман».
Інших засобів і можливостей у нашого народу немає.
Тому поговорити з ним доведеться серйозно й поставити умови.

– Зачекайте, зачекайте... – поморщився Сулейман Алі. – По-моєму, буде нетактовно з вашого боку ставити Ісмаїлу-муаліму якісь умови.
Гаспринському зараз п'ятдесят сім, а Абдурешиду-ефенді тільки двадцять вісім років.
Ви вдвічі молодші за нього.
До того дня, коли ви ще тільки з'явилися на світ, Ісмаїл Гаспринський уже закінчив Сімферопольську російську гімназію, Воронезьке військове училище, одержав освіту в московських професорів, жив у Парижі, Стамбулі, Мадриді...

– Не забудьте додати, що проводив час із вродливими дівчатами, напівмавританками-напівіспанками у палаці Альгамбра, – сміючись, додав Медієв.

– У Каїрі видавав арабською мовою газету «Ельнахза», – продовжував Сулейман Алі, ні на мить не перервавши тираду і пропустив жарт зятя повз вуха. – У знаменитому залі дебатів «Континенталь» виступив із промовою про освіту й культуру мусульман.

– І нарешті, повернувшись до Росії, одружився з дочкою приволзького купця Ісфендіяра Качурина Зоре-ханум, став батьком трьох синів і трьох дочок...
Так, усе це було до моєї появи на світ, і я про це добре знаю.
І всі ми ставимося з належною повагою і до віку Ісмаїла-муаліма, і до його заслуг.
Але чи не здається вам, дорогий швагро, що він зовсім не зважає на час?

– Та він просто дорожить своєю газетою, чорт забирай!
Невже ви не розумієте?.. – сердито вигукнув Сулейман Алі. – Тому, хто знає, як він її створював, легко його зрозуміти, – знітившись від своєї гарячкуватості, він трохи помовчав, а потім продовжив уже спокійним голосом: – Мені якось пощастило натрапити на книжку Льоманова про Ісмаїла Гаспринського.
Вірніше, це не книжка, а рукопис.
Ісмаїл Льоманов свого часу викладав російську мову в татарській школі й одночасно співпрацював із редакцією «Терджиману».
Біографія Гаспринського була написана ним у 1893 році, до десятиліття з дня виходу першого номера газети «Терджиман».
Рукопис відправили в Одесу для проходження цензури.
Цензура ретельно переглянула рукопис і викинула з нього великі шматки, нарешті дозволила випустити окремою книжкою.
Однак книжку чомусь так і не було видано.
А через десять років, коли святкувалося двадцятиліття «Терджиману», знову зайшла мова про видання автобіографії Гаспринського.
І цього разу нещасливий рукопис із невідомих причин потрапив «до шухляди» і залишився там, забутий усіма.
Але мені пощастило.
Я бачив своїми очима цей рукопис і навіть із задоволенням його прочитав...
На першій сторінці рукою самого Гаспринського було написано: «Прибуток від видання цього твору передати на користь спеціальної школи для дівчат».
Отож, прочитавши цей рукопис, я й дізнався історію створення Гаспринським його дітища – газети «Терджиман».

Молодий Ісмаїл Гаспринський, коли ще викладав російську мову учням медресе, знайомиться з таким же молодим і не менш освіченим юнаком Асаном Нурі.
Гаспринського вразило, що його новий знайомий досконало володіє кількома мовами – російською, французькою, німецькою, перською, арабською, не кажучи вже про рідну кримськотатарську.
Вони заходять у кав'ярню готелю «Європа», сідають на міндері в прохолодній кімнаті, прибраній у напівсхідному-напівєвропейському стилі, замовляють по фільджану кави, і, звичайно ж, між ними зав'язується розмова про життя.
Гаспринський чимало дізнався про Асана Нурі.

Народився Асан Нурі в селі Айвасилі, у 1860 році поїхав до Стамбула вчитися – закінчив там школи дарульмаариф і дарульталім, потім продовжив навчання в Джемієт-Аліє та Османіє.
Працює в Міністерстві закордонних справ.
У 1876 році разом із турецькими революціонерами бере активну участь у русі за скинення з престолу султана Азиза; стає одним із організаторів замаху на султана Абдул-Хаміда.
Однак спроба не вдається.
Асану Нурі доводиться переховуватися, щоразу змінювати помешкання.
Довідавшись, що за наказом султана Абдул-Хаміда поліції все-таки вдалося натрапити на слід багатьох учасників замаху, і тепер таємна агентура посилено розшукує і його, Асана Нурі, він швиденько сідає на французький пароплав і рушає до Європи.

Об'їхавши півсвіту, Асан Нурі в 1879 році повертається до Криму.
Незабаром він переконується, що й тут, у Криму, життя несолодке.
Народи в Росії стогнуть під ярмом царату.

«Причиною тяжкого життя татар є їхня неграмотність, культурна відсталість, – каже йому Ісмаїл Гаспринський. – Щоб народ став свідомим, він повинен бути освіченим.
Це потрібно не лише кримським татарам, а й усім мусульманам Росії».

Після цієї зустрічі Ісмаїл Гаспринський і Асан Нурі зустрічаються досить часто.
І розмова на цю тему триває між ними не один день.
Нарешті обоє приходять до висновку, що шлях до звільнення народу від гніту може прокласти лише друковане слово.
Так у них народжується ідея видання газети рідною мовою.
Одразу, звичайно ж, вони не можуть здійснити своєї мрії і спочатку пробують видавати невеликі збірники.
Перша брошура вийшла під назвою «Тонгич», друга – «Нешріяті Ісмаїліє».
У Криму тоді не було жодної друкарні, і ці збірники довелося друкувати в Тбілісі, а потім уже їх поширювали в Криму.
Але, видаючи дрібні брошури, вони не відмовлялися від думки заснувати, зрештою, політичну й економічну газету великого формату.
І дочекалися моменту, коли йшла підготовка до святкування сторіччя анексії Російською імперією Кримського ханства.
Гаспринський написав заяву імператору з проханням дозволити видавати газету рідною мовою кримських татар.
З цією заявою Гаспринський сам поїхав до Петербургу.
Досвідчена людина, що вміє красномовно викладати свої думки співрозмовнику, Ісмаїл Гаспринський зумів переконати вищих чинів у необхідності газети для татар Криму; він повернувся до Бахчисараю з офіційним дозволом царя на видання такої газети – одного номера на тиждень.
Ці факти вже самі собою свідчили про неабиякий розум і сміливість Гаспринського.

10 квітня 1883 року виходить перший номер газети «Терджиман».
Після цього Асан Нурі повертається до рідного села Айвасиль, вчителює.
Асан Нурі, запеклий ворог сваволі й гніту, організовує на Південному березі Криму підпільні політичні гуртки, діяльність яких була спрямована проти царського режиму.
1892 року Асан Нурі в друкарні Гаспринського видає десять тисяч прокламацій «Неджат», сам керує поширенням цих листівок серед населення.
І потрапляє до рук поліції.

Справу про підпільну організацію, керовану Асаном Нурі, передають до суду.
Асану Нурі загрожує сибірська каторга.

Уже в останній момент один багатий, освічений, прогресивно налаштований чоловік із села Сараймен, друг Ісмаїла Гаспринського – Сулейман Аджи, заплатив начальникам поліцейських органів великі гроші і звільнив Асана Нурі з-під слідства.
Дивно те, що Сулейман Аджи ніколи Асана Нурі і в очі не бачив.
Виявив він цю великодушність тільки тому, що його про це попросив Гаспринський.

Асана Нурі від каторги звільнили, однак залишатися в рідному селі і вчителювати йому заборонили.
Він змушений був виїхати з Криму і мешкати в різних місцях Росії під ім'ям Георгій Гессен.

Через кілька років Асан Нурі знову з'являється в Ялті.
Йому вдається відкрити кав'ярню на першому поверсі колишньої міської управи.
Живе з невеликого доходу від цієї кав'ярні.
Та згодом цей заклад поступово перетворюється на літературний салон.
Чехов, Коцюбинський, Короленко, Андрєєв, Купрін, Скиталець, Арцибашев, Бальмонт стають постійними відвідувачами цієї кав'ярні й особистими друзями її високоосвіченого власника.

– І зараз ця кав'ярня – улюблене місце російських і українських письменників, які приїжджають до Ялти, – додав Усеїн-оджа.

– Та, на жаль, уже нема її власника... – сумно мовив Сулейман Алі. – Асан Нурі написав мемуари про своє життя в Криму, Туреччині та країнах, які він об'їздив.
У ті самі дні, коли він розмовляв з Ісмаїлом Гаспринським про видання цього рукопису, стає відомо, що у зв'язку з двадцятиліттям володарювання султана Абдул-Хаміда турецьким революціонерам, кинутим до в'язниць за замах на правителя, оголошена амністія.

Асан Нурі негайно вирушив до Стамбула, щоб привезти в Крим свою родину.
Та по дорозі до Туреччини він раптово занедужав і на якийсь час застряг у Румунії.
Помер у 1903 році в місті Галац у віці шістдесяти п'яти років, так і не зустрівшись із Джезире-ханум та дітьми.

– Так, я пам'ятаю, тоді Ісмаїл-муалім помістив у своїй газеті некролог, – сказав Медієв.

– Утім, женучи свого тарантаса дорогою оповіді про те, як муалім заснував свою редакцію, я не помітив, як звернув на манівці, – сумно всміхнувся Сулейман Алі. – Доки перший номер «Терджимана» побачив світ, його головному редакторові й видавцеві довелося пережити чимало випробувань.
Потрібна була друкарня, шрифт, друкарська машина, папір...
Багато чого...
А грошей немає.
Якщо не вмовити кого-небудь допомогти, якщо не знайти грошей, друкарня не відкриється.

Кожна людина вважає для себе принизливим просити гроші в борг.
Можете собі уявити, що пережив Ісмаїл Гаспринський, коли відвідав одного з найбагатших людей Бахчисараю Аджи Селіма і посвятив його у свої справи.

– Татари дуже відсталі, – сказав йому наприкінці розмови Гаспринський.– Та якщо ми будемо видавати газету рідною мовою, якщо дамо народу можливість дізнаватися про те, що відбувається в світі, то й татари стануть висококультурними.
Але щоб почати випускати газету, нам потрібно трохи грошей...

Сказавши це, Гаспринський помовчав, запитально дивлячись на співрозмовника, зачекав, що скаже Аджи Селім.

Аджи Селім, здивований і роздратований новою, незвичайною для нього ідеєю, про яку щойно почув, одразу підвів на нього очі.

– Ісмаїле-мурза, – відповів він Гаспринському. – Тим, що ти відкриєш друкарню і будеш випускати газету, один примірник якої буде коштувати лише два ша, ти не надто розбагатієш.
Якщо захочеш зайнятися торгівлею тютюном чи вином, то можу тобі дати кілька тисяч карбованців під заставу.
Що потрібно татарину?
Йому потрібні гроші.
А що таке газета?
Якщо до неї наблизити палаючого сірника, вона відразу займеться... – Аджи Селім примружив вологі очі й залився зневажливим сміхом.

– А гроші?
Вони не займуться? – запитав Гаспринський. – Якщо палаючого сірника піднести до грошей, вони теж займуться.
Обличчя Аджи Селіма відразу стало кам'яним.

– Ні! – заперечив він. – Гроші не займуться...
До них ніхто ніколи не піднесе палаючого сірника.

Аджи Селім не дав видавцю грошей.
А Ісмаїл-ефенді не став його більше просити.
Холодно попрощався й пішов.

Видавець зібрав потрібну суму в інших людей.
Купив стару друкарську машину і каси для шрифту.

Так почала виходити газета.

Однак доля невблаганна.

Не пройшло й двох років, як у друкарні спалахнула пожежа.
Згоріло все.
Після цього Ісмаїл-ефенді змушений був друкувати газету в приватній друкарні у Сімферополі втридорога.
І тільки через рік «Терджиман» знову стала друкуватися в Бахчисараї...
Однак Ісмаїл-ефенді встиг за цей час загрузнути в боргах і вилізти з них уже ніяк не міг.
Папір він брав у борг, електричну енергію – в борг, складачі й літературні працівники працювали в борг.
Друкарській машині надавали руху, крутячи маховика вручну, дочки видавця, видрукувані газети складала в стоси дружина Зоре-ханум, а потім їх заносили на пошту її брати.

Іноді, повертаючись додому, видавець боявся потрапитися на очі власникам магазинів, і тому завжди йшов в обхід глухими, віддаленими від центру завулками.
Він усім заборгував.

Коли Гаспринський захопився ідеєю створення газети, найбільшу матеріальну допомогу йому надали друзі з Кавказу й Середньої Азії.
У перші роки «Терджиман» мав лише шість передплатників.
Однак Ісмаїл-ефенді постійно розсилав п'ятсот екземплярів газети безкоштовно.

Хоча газета вже друкувалася, та друкарня після пожежі ще не була повністю відновлена.
Для цього знову ж не вистачало грошей.
А одного разу настав день, коли не залишилося коштів навіть на те, щоб купити паперу й фарби.
Тож Ісмаїл-ефенді змушений був дістати зі скрині кілька материних суконь, відріз червоної тканини, приготовлений нею на смерть, і вирушив у степову частину Криму, аби продати ці речі мурзам чи, принаймні, показати їм, як він, видавець єдиної татарської газети, до такого дійшов.

У Джанкойському повіті зустрівся з багатими людьми, розповів їм про важке становище газети, що є народним надбанням, а не належить особисто йому, як вони думають, і заявив, що ця газета потребує їхньої матеріальної підтримки.
Гаспринський сподівався, що багатії поспівчувають йому, допоможуть.
Але Сафедин Абдул Чонгарський, шестипалий мурза, розкидав сукні його матері та відріз тканини по земляній підлозі у передпокої свого будинку, довго в них длубався, бгав у руках, забруднив, а потім сказав: товар уже старий, і він дещо купить, якщо Гаспринський поступиться в ціні; почувши неприємні слова щодо своєї скаредності, він згріб усі речі в оберемок, кинув їх Гаспринському на коліна й пішов.
А видавець «Терджимана» так і повернувся додому без жодної копійки в кишені.

Редакцію, напевно, довелося б закрити, якби на її рахунок інколи на свята не надходили гроші від земської управи чи від приватних осіб.
Імена тих, хто їх присилав, Ісмаїл-ефенді друкував у газеті.

Гаспринський намагався виправити важке становище хоча б шляхом виконання приватних замовлень власників величезних магазинів, але й ці зусилля виявилися марними.

Знаючи про це, легко зрозуміти, що Гаспринський видавав газету не для того, щоб заробити на життя, – він жив цією газетою.
Закриття її для нього було б як смерть.
І, мені здається, даремно ви ремствуєте на старого...

Сулейман Алі замовк.
Присунув до себе табакерку і почав скручувати цигарку.
Він так розхвилювався, що руки в нього тремтіли і махорка розсипалася на підлогу.

«Сулейман Алі-ефенді, мабуть, правий, – думав Усеїн-оджа. – Друкарські машини були зламані, шрифт старий, і його не вистачало.
Видавець загруз у боргах.
Але зробити свою друкарню прибутковою чи хоча б рентабельною друкуванням художніх творів чи реклами він так і не зміг».

Якесь покоління людей починає свою діяльність в один час, наступне покоління продовжує ту саму роботу в інший час.
Кожен час має свої політичні й економічні особливості, і вимагати від одного покоління реалізації ідей іншого покоління, мабуть, не варто.
За однакових умов не всі можуть бути однаково активні.
Неодмінно з'являються сильні особистості.
Тисяча дев’ятсот п'ятий рік народив серед усіх народів Росії чимало революційно мислячих людей.
У Криму один із таких – Абдурешид Медієв.
Це людина іншого, на відміну від Гаспринського, складу.
Але разом із тим у них стільки спільного!..

Гаспринський викладав російську для татарської молоді в медресе.
Був міським головою в Бахчисараї.
Випускав газету «Терджиман».
Медієв навчав татарську молодь російської мови в рушдіє, став міським головою в Карасубазарі.
Видавав газету «Ветан хадими».
Гаспринський почав свою діяльність у минулому столітті.
Медієв – у нашому.
Наш час зовсім інший.
І Медієв, і його думки інші.
Почувши сьогодні про себе багато приємного, Медієв не зрадів.
Він розхвилювався.

– Лише одна газета і сто сорок два ліхтарі в Карасубазарі, у цьому стародавньому місті, – задумливо мовив і всміхнувся. – І цим ми задоволені.
Щоб стати по-справжньому культурним народом, знаєте скільки усього ще треба?!
Дуже й дуже багато...
От ви, шановний Усеїне-ефенді, – звернувся він до гостя. – Ви відомий у народі поет.
А скільки ми ваших книжок маємо?
Жодної.
Звідки така байдужість у наших татар, не розумію.

Усеїн-оджа підвів на нього очі.

– Я, Абдурешиде-ефенді, саме й приїхав до вас із цим проханням.

– До мене?..
З проханням?
Ви можете мені наказувати!
Наказуйте, для вас я зроблю все.

– Дякую вам, Абдурешиде-ефенді, ви дуже люб'язні! – Усеїн-оджа, за східною традицією, приклав праву руку до грудей і вклонився. – За останні роки я написав чимало творів.
Людям вони подобаються, їх вчать напам'ять, передають з уст в вуста.
І багато слів у них стираються, як монети.
Багато моїх віршів такі перекручені, що я насилу їх впізнаю.
Іноді чую пісні на весіллях, у кав'ярнях і починаю сумніватися, чи це я написав.
От я й приїхав сюди, до вас, із надією на те, що ви, Абдурешиде-ефенді, посприяєте у випуску збірки моїх віршів...
Але, дізнавшись про таку сумну подію, про те, що «Ветан хадими» уже немає, я не наважився заговорити з вами про це.

Очі Медієва були затуманені смутком.
Він запитально подивився на швагра.

Обоє мовчали, та кожен із них розумів іншого.
«А що як ризикнути?» – прочитав Сулейман Алі в очах зятя.
«Ветан хадими» набиралася в друкарні Рогана.
Хазяїн кожного місяця заводив неприємну розмову щодо платні.
Прибуток від передплати на газету не покривав друкарських витрат.
І всі перевитрати важким тягарем лягали на Сулеймана Алі Молаєва, Базиргяна Мамута та Абаса Усеїна-оглу.
А тепер, коли газету закрили, користуватися послугами друкарні вони й зовсім втратили право.
Якщо друкарня знову запрацює і вийде хоча б одна брошура, власті витлумачать це як друковані антиурядові листівки.
Усіх заарештують.
І Рогана теж.

Абдурешид-ефенді спідлоба дивився на Сулеймана Алі.
Той опустив очі, зітхнув, що означало: «Не бачу виходу!»

Медієв обернувся до гостя:

– Де твори?
При собі?

– Звичайно...
У валізі, – Усеїн-оджа швидко підхопився і вийшов у коридор.

Сулейман Алі не встиг запитати в зятя, що він замислив, як Усеїн-оджа повернувся зі шкіряною сумкою, схожою на саквояж, вийняв із неї зошита й поклав на столик перед Медієвим.
На першій сторінці недбалими, але великими й чіткими літерами було написано: «Наилеи Кърым».
Абдурешид-ефенді погортав зошита, прочитав кілька віршів, потім відсунув рукописа на середину стола й твердо мовив:

– Щось придумаємо.
У кожнім вірші – заклик до волі.
Ми сьогодні стільки наговорили про волю, що мені зараз просто соромно було б сказати вам, що не зможемо нічого для вас зробити.
Ваша книжка повинна побачити світ.

– Ох, Абдурешиде-ефенді! – схвильовано мовив Усеїн-оджа. – І не знаю, як висловити вам свою вдячність!

Було вже пізно.
Для гостя приготували постіль у великій кімнаті.
Білосніжні накрохмалені простирадла пахли милом «Місхамбер».
Токтаргази довго не міг заснути.
Лежав, заклавши за голову руки, дивився у вікно, у якому виднівся темний прямокутник неба, всипаний зірками.
Повіки його непомітно стулились, коли зірки вже почали повільно танути у височині.

...І ось у його долонях книжка.
Хіба це не сон?
«Нехай буде благословенним твоє життя, Абдурешиде!
Тільки ти міг бути до мене таким великодушним!

Токтаргази знову й знову перегортав збірку, перечитуючи свої вірші.

Наступного дня Усеїн-ефенді вирушив до школи раніше, ніж завжди, щоб до початку занять показати книжку вчителям.
А потім на уроці він читав свої вірші учням.
Читав голосно, й очі його при цьому захоплено блищали.

Звістка про збірку Усеїна Шаміля Токтаргази пронеслася по селу, долетіла незабаром і до сусідніх сіл.
Поетові друзі приходили до нього додому – вітали, говорили слова, сповнені радості й замилування.
І в степу, і на вітряному млині, і на березі моря, і в саклі рибалки, і на вічах-ринках, і на весіллях напам'ять читалися вірші зі збірника «Наилеи Кърым».

Нарешті ця книжка з'явилась і в домі Менлібея, який не міг зрозуміти, що означає її назва.
Подивившись на обкладинку з назвою друкарні, титулами, присвятою, печатками, він розгубився.
Папір із друкованим текстом завжди викликав у нього повагу і страх.
Він відкрив одну сторінку, другу, поспішно натягнувши на ноги мехсі, побіг до Аджи Ербаїна.

– Мій пане! – сказав він, упавши до ніг Емірзакова. – Я приніс вам «Наилеи Кърым».
Гляньте на цю страмоту!
Ім'я ваше, батька нашого села, пишуть лише на платіжних квитанціях чи податкових аркушах, що привозить сюди земський пристав, та й то від руки, чорнилом.
А ім'я нашого нещасливого вчителя, що ходить у залатаних штанях, надруковане – зверніть увагу, надруковане! – на початку книжки.
Що це значить?
Чим займається поліція?
Куди дивиться жандармерія?
Ви тільки гляньте на це!

Кошлаті руді брови Аджи Ербаїна заворушилися.
Він вихопив із рук Менлібея книжку і, м'яко ступаючи по товстому килимі, підійшов до вікна, притулився округлим плечем до стіни і, широко розтуливши очі, вивчав те, що було у нього в руках.

Менлібей підхопився, заметався по кімнаті.
Почувши голос бея, завмер і прислухався.
Бей, звичайно, до читання і письма був не вельми вдатний.
Читав по складах:

Гора і знов гора.
Вершина і вершина,
І піки їх проткнули небеса,
І шал гірських річок розбурхує долини,
І в буйстві зелені – гірська краса.

Чорніють чорториї в пащі прірви,
Сюди лиш залітає чорногуз,
І риба не спокусить в пінній вирві,
Якщо із пелюшок ти боягуз.

– Боягуз?
Кого він має на увазі?

Аджи Ербані зі здивуванням витріщився на Менлібея.
Той лише стенув плечима й нічого не відповів.
Аджи Ербані знову витріщився на книжку і продовжив читати:

І жайвір – соловей полів
У повінь сонця розливає спів.
Творець усе на світі береже,
Та не мою пісню і не мене.

Бей останні рядки прочитав двічі і повернувся до Менлібея:

– Що ти сказав?..
«Нещасний учитель?» – посміхнувся він. – Нещасна людина не може видати книжку.
Ти знаєш, скільки для цього потрібно грошей?

– Ні, – відповів Менлібей. – Я вирощував породистих коней, виготовляв і продавав ярма.
А книжок не видавав.

– А він видав! – блиснув очима Аджи Ербаїн, понизивши голос і додав:– Він безбожник.
Продажна шкура!
Комусь же він продає і мене!
Але кому?..– Аджи Ербаїн пройшов у куток і засунув книжку під міндер. – Мушу поговорити про це з начальником повітової управи.

– Так, так...
Якщо ви з ним поговорите, тоді наше село, може, позбудеться цієї халепи.
Та повітове начальство і за невелику оборудку бере великі гроші.
Даси мало – тебе принижують, насміхаются.
Минулого разу, коли ми виживали вчителя з села, я їм добре заплатив.
Але цей босяк все одно повернувся...

– Якщо з ними поговорю я, то він більше не повернеться.
Будь-яку справу я роблю один раз. – Він багатозначно подивився на Менлібея.– Ти зрозумів? –Менлібей хитро посміхнувся. – Сідай! – кивнув хазяїн дому на зелений оксамитовий міндер під стіною. – Повинен прийти Ебуліс Аджи.
Джемальти і Бекир теж обіцяли.
Маю для них серйозну розмову...


Усеїн-оджа з годину позаймався з відстаючими учнями і коли вийшов зі школи, обрій наче хтось залив глеком цинобру, а там, де мерехтіло море, здавалось, хлюпає кров.
Тому степ, будинки і вікна, що дивились на захід, були червоні.
«Коли вечірня зоря яскрава, це на вітер», – подумав учитель.
Коли він проходив повз дукан Таліба, то згадав прохання Аджире-ханум купити вермішелі й трохи баранячого сала.
Довелося зайти.

Таліб неквапливо зважував на вагах вермішель, сало і розповідав учителю сільські новини.
Учитель неуважно слухав і думав про те, що дружина, напевно, вже вкладає сина спати, і сьогодні він не зможе з ним побавитися.
Токтаргази взяв пакети, подякував власнику дукана і рушив до виходу.
У цей момент двері відчинилися, і він побачив Менлібея.
Той поступився, пропустив Токтаргази і з награною веселістю привітався:

– Селям алейкум, оджа! – від нього несло сивухою. – Нехай стане беєм той, хто вас бачить!

– Для чого вам мене бачити, якщо ви й так бей? – посміхнувся вчитель.

Менлібей щось пробубнів, але двері, відтягнуті пружиною, голосно грюкнули, і слів Менлібея вчитель не розібрав.

На вулиці вчитель помітив Джемальти, Бекир-бея і Ебуліса Аджи.
Вони вийшли з хвіртки Аджи Ербаїна і перед тим, як розійтись, про щось довго між собою говорили.
Коли підійшов Усеїн-оджа, з'явилися і сам власник будинку, і його свояк з Кочегенлі, що вийшли провести гостей.
Обличчя у всіх червоні, губи жирні, а самі вони веселі.
Учитель скористався тим, що руки зайняті покупками, тому не зупинився і привітав їх лише кивком голови.

«Певно, сьогодні відбувся черговий меджліс, – подумав Усеїн-оджа. – Напевне, обговорювали, як краще оббирати селян...
Дивна все таки людина.
Народжується безгрішною, а коли стає дорослою, то хтось перетворюється в невинне ягня, а хтось – у кровожерливого вовка.
Хтось задовольняється кількома вирощеними колосками, а іншому півсвіту мало.
Хтось радіє вже тому, що з'явився на цей світ, а інший хоче зжити з цього світу ближнього.

Розповідають, начебто колись давно пасся в цих місцях табун диких коней.
Спокійно і мирно жилося їм у степу, доки десь не взявся хариджибі – лошак, що відбився від свого табуна.
Він і порушив тихе, спокійне життя в степу.
Це він, хариджибі, першим вибирав тонконогих, граційних кобил, відокремлював їх від табуна і казав: «Вони мої!» І його наслідували інші коні, через що перебили один одного.
І не залишилося в степу жодного сильного коня.
Кобили перестали народжувати лошат.
Зник табун... І тільки трава степова шелестіла під вітром: «Хариджибі, хариджибі...»

Ні, недобра це пам'ять.
Не застереження чується в назві села.
Харджибіє..
П'ять-шість місцевих беїв щодня чинять, як хариджибі: привласнили родючі землі ще й норовлять відібрати в селян їхнє останнє добро.

Учитель побачив неподалік від своєї хвіртки Аджире.
Поруч із нею стояв Даніял.
Наслідуючи сусідських дітей, він осідлав палицю і поганяв її прутиком, наче їхав на коні.
Але спіткнувся й упав.
Хотів було заплакати, але мати швидко підняла його і поставила на ноги:

– Плюнь на землю, синку!
Гроші знайдеш!

Даніял, звичайно, хотів би знайти щось цікавіше – м'ячика чи колесо з дротяною ручкою, щоб котити, та плакати перестав.

– А он і тато йде, – сказала йому Аджире.

Даніял обернувся, побачив батька, розставив руки і побіг йому назустріч.
Оджа ледь не впустив обидва пакети, підняв сина на руки, пригорнув до грудей.
Даніял сміявся, шарпав батька за вухо, гладив по щоках.

– Це ти за мною так скучив?
Ну й важкий же ти!
Який же він важкий? – заперечила Аджире і забрала в нього покупки. – Просто ви втомились.

Аджире засміялась.
А він подумав собі, що встає вдосвіта, іде в школу, повертається пізно ввечері, а по п'ятницях, коли в школі немає занять, буває на зборах благодійного товариства, тому так мало бачить свого сина.
А дитина росте...
Аджире біля нього день і ніч.
Очі звикають і вже не помічають, що син підріс.
Незабаром Даніялу два з половиною роки, а Ебабілю вісім місяців.

Усеїн-оджа з Даніялом на руках зайшов до вітальні і сів на канапу.
Почав розмовляти з сином, забавлятися, підкидати на колінах.
Даніял верещав від захвату.
Але невдовзі, ніби щось згадавши, сповз із його колін на підлогу і побіг на кухню до матері.
Усеїн-оджа пішов до іншої кімнати, де ледь блимала підкручена лампа, наблизився навшпиньки до колиски.
Ебабіль спав, смішно плямкаючи губами.
Довго стояв учитель над ним і всміхався, милуючись сином.
Потім, ступаючи так само нечутно, повернувся до вітальні.
Тільки сів на канапу, як очі почали злипатися, а голова, наливаючись важким свинцем, звісилась на груди.
Оджа вже й забув, коли доволі висипався.
Крізь напівдрімоту він чув, як Аджире на кухні гримить посудом, кваплячись якнайшвидше приготувати вечерю, та нічого не міг із собою вдіяти.
Йому здавалося, що він провалюється в глибоку чорну яму і нема за що йому схопитися, зачепитися, щоб утриматись на поверхні...
Насилу розтулив повіки і раптом на хоні побачив якісь білі прямокутники.
Листи?..
Сон ніби рукою зняло.
Підвівся і схопив листа.
Від Усеїна-ефенді Балича.
Повідомляє, що триста екземплярів «Наилеи Кърым», що надійшли до магазину Тарпі Алі в Бахчисараї, швидко розійшлися.
Шкода, мовляв, що збірка випущена малим накладом.
Балич щиро вітав і дякував автору за його вірші.

Токгаргази, ніби розмовляючи з Баличем віч-на-віч, уголос подякував йому за гарну звістку.
Він дуже зрадів швидкому розпродажу своїх книг.
Виходить, тягнуться люди до поезії!
І дарма він іноді ремствує...

Інший лист із Казані від Абдули Тукая.
Токтаргази й Тукай листувалися вже чотири роки.
Їхня дружба почалася відтоді, як твори Токтаргази почали друкуватися в журналі «Шура», і тривала досі.
Тукай писав, що він нарешті закінчив свою поему «Три істини», але здоров'ям і життям, на жаль, похвалитися не може.
Він цікавився творчими планами Усеїна Шаміля.

Усеїна-оджу цей лист дуже зворушив.
Він устав і почав ходити по кімнаті.
І в самого Токтаргази, правду кажучи, справи теж не найкращі...
Але життя Тукая ще більше не вдалось.
Особливу тривогу викликало його здоров'я.
Усеїн Шаміль не пожалів би кількох років свого життя для цієї мужньої людини.
Швидко згасаючи, як свічка, він ще знаходить час писати друзям, цікавитися їхнім життям, справами...

Аджире присунула хону до міндера і принесла вечерю.
З'ївши трохи рисової юшки, присмаченої катиком з товченим часником, оджа відклав ложку.
До м'яса і не доторкнувся.

– Що з вами? – стривожилася Аджире. – Удень і обідати не приходили...

– Поїм потім.
Зараз чомусь немає апетиту, вибач.

Він устав, зайшов до сусідньої кімнати, де спав Ебабіль, і ліг на повстину, заклавши руки під голову.
Довго лежав на спині і мовчки дивився в темну стелю.
Аджире кілька разів тихенько відчиняла двері й зазирала до кімнати.
Хвилину-другу стояла, прислухалась і, не наважуючись турбувати чоловіка, поверталася до кухні.
По якомусь часі Аджире лягла в сусідній кімнаті і загасила каганця.
Стало тихо.
Було чути тільки, як десь за скринею в ніші сюрчить цвіркун.
Але не пройшло й кількох хвилин, як у колисці заплакав Ебабіль.
Довелося Аджире знову вставати.
Вона зайшла до кімнати, поколихала колиску, тихо-тихо наспівуючи сину лагідну пісню, і малюк заспокоївся.
Світив місяць, і на тлі світлого вікна він побачив тонкий профіль дружини.
Усеїн-оджа не рухався, прикидаючись сплячим, а сам милувався нею.
І, заколисаний її спокійним, наче шум морських хвиль, голосом, не помітив, як і заснув...

Скільки часу він проспав, невідомо.
Прокинувся серед ночі.
Встав, пішов у кухню, де дружина залишила прикрученого, ледь жевріючого каганця.
Торкнувся до каструлі – вона була холодною.
Зазирнув у горщик – у ньому було кисле молоко.
Налив собі півгорнятка катика, накришив у нього хліба, перемішав і почав їсти ложкою.
Потім вийшов у двір і, сівши на приступку, закурив.

Ніч світла, місячна...
Степ за селом біліє, наче під снігом.
Досить прохолодно.
Він мерзлякувато здригнувся, викинув цигарку, не докуривши до кінця, і повернувся в дім.
Узяв на кухні каганця, приніс його до кімнати, де спав Ебабіль, і поставив на хону.
Підкрутив гнота.
Взяв із ніші зошита, чорнильницю, ручку.
Усеїн добре себе знав: уже як прокинувся, то до ранку не засне.
А як так, то краще взятися до діла, ніж ворочатися на хоні, безупинно зітхаючи.
Він підсів до столика, підібгавши під себе ноги.
Замислився, покусуючи кінець ручки...
Колись він почав писати п'єсу.
Потім його щось відвернуло; вона так і залишилася лежати незакінченою.
Усе збирався продовжити, та все руки не доходили.
Якщо ось так, прокинувшись серед ночі, не зважитися, часу ніколи не викроїш...
Він умочив перо в чорнило.
Але не поспішав залишити на папері слід.
Перо висохло...
А Токтаргази, дивлячись на пописану і покреслену різнобарвним чорнилом сторінку, усе думав і думав.

Він ніколи не брався писати відразу як сяде.
Перечитував фразу за фразою, змінював у реченнях слова, закреслював, знову писав, і лише коли приходила впевненість, що кожне слово відшліфоване, як морський камінчик, і міцно сидить на своєму місці, тоді перо його починало моторніше бігати по папері.
І все-таки сказати собі: «Слава Аллаху, виправляти більше нічого!» – він не поспішав.
Токтаргази вважав це невибачливою недбалістю.
Скільки б він не працював над окремою сторінкою, та якщо через кілька днів вона потраплялася йому на очі, неодмінно щось у ній виправляв.

Уже давно почата і майже закінчена п'єса «Проект мулл».
Майже.
Багато що завадило тому, щоб вона була вчасно дописана.
Але він її допише... І тільки зараз Усеїн Шаміль зрозумів, звідки взялася туга, що по вінця заповнила душу.

Тукай цікавиться його творчими справами, турбується, а йому нічим потішити друга.
Ні, не треба засмучувати його визнанням, що йому весь цей час не писалося...
Тепер не знатиме Токтаргази спокою, доки не закінчить своєї п'єси.
Один зошит уже повністю пописаний дрібним почерком, інший заповнений наполовину.
Але недосвідчена людина не прочитає в них жодної фрази.
Рівні рядки виведені фіолетовим чорнилом, закреслені зеленим, під ними – дрібно щось нерозбірливе.
Хрест-навхрест перекреслена третина сторінки.
Нове слово приписане скраю, на полях, і довгою червоною лінією з'єднане з останнім реченням на сторінці...
У верхніх кутках деяких сторінок проставлені червоні хрести.
Це означає, що на звороті є додаткові рядки.
Фіолетові, зелені, червоні лінії на листку нагадують павутину...
П'єса розпочата чотири роки тому.
Багато подій, що Усеїн-оджа спостерігав у житті, а потім використовував у творі, вивітрилися з пам'яті.
Треба уважно прочитати текст від початку до кінця і лише тоді продовжувати писати.

Легко сказати – прочитати.
Рядки переплутані.
Деяких слів не розібрати.
Так завжди буває, коли, не закінчивши одного твору, берешся за інший.
Усеїн-оджа не раз подумки сварив себе за це, давав слово більше так не робити.
Та проходив час, і все знову повторювалося.
І от результат: замість того, щоб продовжувати роботу, тепер доведеться витратити кілька днів на те, щоб перечитати і начисто переписати деякі сторінки.
Звичайно, йому в цьому допомагає Аджире.
Слова, розкидані по всій сторінці і зв'язані між собою пересіченими лініями, вона вміє знаходити й акуратно зв'язувати між собою.
Вона цього давно навчилася.
Але ж не будити її в глуху ніч, щоб просити про допомогу.
У неї різних клопотів удень не менше, ніж у нього.
Спробуй-но покрутися з двома дітьми...

Усеїн-оджа глибоко зітхнув, і подих вирвався з його грудей із глухим шумом, наче степовий вітер із берегів Азовського моря.
Подих цей Токтаргази видався смішним: «У мені нічого не залишилося... – подумав він. – Весь спустошений.
Один вітер...» За спиною в нього почувся шерех.
Він обернувся, вдивився у темний кінець кімнати.

– Вам рано вставати, – почув глухуватий зі сну голос дружини. – А ви ще й не лягали спати!..

– Аджире!
Люба! – зрадів він. – А ти сама чому не спиш?

– Про мене не турбуйтеся.
Не посплю вночі – подрімаю вдень.
Часу в мене вистачає. – Вона нечутно підійшла і, зупинившись за спиною чоловіка, поклала теплі долоні йому на плечі.
Побачивши перед ним пописані його рукою зошити, вона здогадалася, чим викликане безсоння. – У таку пізню ніч... І навіщо вам серед ночі ці...
«Проекти мулл"?
Спали б краще.

– Я поспав, Аджире.
А лежати просто так не можу.
Якщо можеш, сідай краще тут, поруч зі мною, і читай...
А я буду записувати.

– Зараз... – сказала Аджире; вона підійшла до колиски, прислухалася до подиху молодшенького, поправила на ньому ковдру і повернулася, загорнувши плечі плетеною шаллю. – Тут холодно.
Накинути на вас щось?

І, не чекаючи відповіді, вона дбайливо вкрила чоловіка старим пледом, підіткнула з країв, щоб не піддувало.

Потім Аджире поклала біля столика товсту подушку, набиту соломою, і сіла на неї.

– Спочатку? – запитала вона, гортаючи зошита.

– Початок чистіший.
Отут я вже розібрався.
Починай звідси: «Я хочу вам пояснити...» – ткнув вказівним пальцем у нижню частину сторінки. – Тільки повільніше.

– О Аллах! – вимовила Алжире і докірливо зацокала язиком.

– Сам шайтан ногу зломить!
Ну, пишіть:

«Б е к и р — е ф е н д і (голова зборів).
Я хочу пояснити вам мету скликання цього меджлісу.
(Устає.
Обома руками обпершись об стіл, нахиляє голову й мовчить – думає.
Потім спідлоба оглядає людей у залі).
Як відомо, часи змінилися.
Темному люду дали так звану волю.
А що з цього вийшло, самі бачите.
Дай худобі волю, вона відразу на чиїйсь ниві опиниться...
От і серед нашого народу з'явилися змовники.
Ці хитруни, обманюючи людей, змушують їх забувати релігію, викинути з пам'яті шаріат, чуже називати своїм.
Вони написали царю заяву з вимогами – зверніть увагу, не з проханням, а з вимогами! – які не відповідають шаріату.
Вони вважають, що землі, даровані їхнім нинішнім господарям самим усевишнім, треба поділити між усіма порівну.
Наш цар-панотець, звичайно, залишив лист цих безбожників без уваги.
Так вони кілька днів тому послали до Петербургу петицію з вимогами, на які немає дозволу Аллаха.
Наш цар-панотець у Петербурзі може опинитися в скрутному становищі...
Тому ми, мусульмани, мулли й усі інші люди, що знають шаріат, справжні представники народу, повинні серйозно порадитися і написати свого листа батьку нашому, царю.
Що ви на це скажете, джемаат?

З місця встає людина в довгому чекмені, в овечій шапці, із сивою бородою, в окулярах.
З'ясовується, що це мулла Абдулкелям-ефенді.

(Радо) Прошу вас!

А б д у л к е л я м — е ф е н д і.
Я прибув сюди як представник мусульман, що мешкають в околицях Керчі.
Ми дізналися, що проект важливих реформ, відісланий минулого місяця до Петербургу, не відповідає шаріату.
Я маю пропозицію.
Якщо погодитеся зі мною, то ми повинні просити падиша-бабая про те, щоб він проект, посланий йому в травні цього року від імені кримських татар, анулював (Повертається на два боки, оглядає людей і розводить руками).
Однак хіба таке міг придумати мусульманин?
У тім проекті чорним по білому написано...
«щоб духівництво зовсім скасувати».
Якщо нас, духівництва, не буде, то під чиїм невсипущим оком темний татарин робитиме намаз?
Крім того, у тім проекті є вимога – дев'яносто шість тисяч десятин вакуфних земель віддати бідним селянам.
Якщо ці священні землі будуть роздані, тоді з чого ж ми, духівництво, будемо жити?..»

– Одну хвилину, – сказав Усеїн-оджа, торкнувшись плеча Аджире-ханум.– Далі нехай залишиться, як є. – Він перегорнув дві сторінки і тицьнув пальцем у рядок. – Читай звідси.

Аджире легенько відкашлялася і продовжувала:

А х м е т – б е й.
Заяву напишемо на ім'я царя чи в міністерство?

А б д у л к е л я м – е ф е н д і.
На ім'я царя.
І треба своїх представників послати в Петербург, щоб вручили особисто в руки його величності.

Присутні перешіптуються, зала шумить, секретар Асан-мурза приготувався писати.

Б е к и р – е ф е н д і.
Асане-мурза!
Пишіть на ім'я самого падиша-бабая.

А с а н – м у р з а (вмочує перо в чорнильницю, пише).
«Заява кримських мусульман його величності падиша-ефенді...» Пункт перший...

Б е к и р – е ф е н д і (звертаючись до залу).
Що напишемо першим пунктом?

А б д у к е л я м – е ф е н д і.
Проект, відправлений безбожниками весною, мусить бути скасований.

Б е к и р – е ф е н д і (дивиться на секретаря і диктує).
«Проект, посланий від імені нижчого стану Криму, не може бути прийнятий як такий, що не відповідає мусульманському шаріату».

Усеїн-оджа, чимось незадоволений, жбурнув ручку на стіл.
Узяв зошита з рук Аджире, поклав його на край хони.
Присунув до дружини іншого зошита і відкрив потрібну сторінку:

– Прочитай-но оце.
І потім ти вільна, можеш іти спати.

Аджире-ханум, наблизивши зошита до очей, щось пошукала поглядом на сторінці.
Може, просто не могла розібрати якусь фразу?
Він нетерпляче подивився на неї.

Муалім Дульгеров.
(із задніх рядів, де він сидить).
А на мою думку, саме той проект, що ми сьогодні написали, настільки огидний, що соромно навіть думати про те, відповідає він шаріату чи ні.
Пункти, внесені до цього проекту, не відповідають не тільки священному мусульманському писанню, але й жодному іншому писанню!

Ісмаїл Челебі.
Зачекай!
Замовкни!
(Встає з місця).
Не дери горлянку!

Б е к и р – е ф е н д і (хапає дзвоника, підхоплюється з місця і щосили дзвонить).
Ісмаїле Челебі, не личить нам сваритися.
Хто б і що б тут не говорив, мусимо зберігати спокій.
Сідайте на місце!

А б і б у л а – а к а й (Із простих селян.
Встає і показує товстого ціпка).
Ви бачите цього ціпка?
Голову провалю тому, хто насмілиться хоч щось пропищати раніше, ніж попередній не скінчить промови.
(Голова дзвонить, Абібула-акай, не звертаючи уваги на дзвоника, голосно продовжує).
Дульгеров-муаліме, ти не бійся!
Говори стільки, скільки зможеш!
А коли вже не зможеш, то я додам.

Б е к и р – е ф е н д і.
Абібула-акай!
І ви можете говорити все, що хочете, будь ласка!
Але тільки було б непогано, якби вибирали слова.

Муалім Дульгеров.
Якщо буде скасована нерівність, встановлена ще Катериною, то...»

– Досить! – втомлено мовив Усеїн-оджа і вдячно подивився на дружину.– Інші сторінки не дуже брудні, якось розберуся.
А ти поспи трошки.
Скоро світатиме.

Аджире заперечувати не стала, тому що вже насилу сиділа.
Спробувала встати, але права нога затерпла.
Посиділа трошки, потираючи гомілку.
Потім піднялася і, накульгуючи, вийшла до сусідньої кімнати.
Ковдра в Даніяла сповзла, і дитина зіщулилася від холоду.
Аджире вкрила його і вляглася поруч із сином.

А Усеїн-оджа, залишившись сам, довго сидів у задумі.
І нарешті зважившись, почав дописувати кінець п'єси.
Час для нього більше не існував...

Підвівши голову, він побачив, що з вікна ллється сліпуче ранкове сяйво.
Ого, як би в школу не спізнитися!
Встав і, насилу волочачи затерплі від довгого сидіння на підлозі ноги, пішов на кухню.
Аджире вже готувала сніданок.
Глянувши на чоловіка, вона злякалася.
Виглядав так, наче після важкої хвороби.
Змарнів, очі запали, почервоніли від безсоння.

– Ще дві такі ночі, і я залишуся без чоловіка!..

Оджа винувато посміхнувся.
Що він може вдіяти?
Іншого часу для творчості у нього немає.
А не писати теж не може.
Місця собі не знаходить, доки не розкаже на папері, що у нього на душі й на серці...

Не сказавши ні слова, вийшов у двір.
Зайшов у хлів, погладив по гладкій, шовковистій шиї коня.
Узяв шкребачку, почухав йому спину, боки, почистив пучком сухої трави.
Насипав у ясла ячменю.
Із кам'яного корита в дворі зачерпнув брезентовим цебром води, напоїв.
Це він робив щоранку.
А сьогодні якийсь неспокій зійшов на нього.
Коли недавно пестив коня, не відчув під руками ні пружних м'язів, ні ребер.
Шкребачка, здавалося, ковзала по чомусь м'якому, пухкому.
Чому Кипчак так розжирів?
Ще недавно його тіло було сухим і твердим, як кизил.
Доторкнешся – і трем по ньому пробігає.
Б'є, бувало, копитом, нетерпляче очікує сідла.
Що ж це з ним?
Корму я йому не додавав.
А може, Аджире його годує чимось іще, коли я на роботі?

Оджа повернувся в дім.
Переступив порога, хотів було розпитати дружину, але перебила інша думка.
«Скільки ж часу я нікуди не виїжджаю на Кипчаку?
Бідолашний Кипчак...
Вічно в стайні.
Що ж йому залишається, як не жиріти?»

Однак треба поспішати.
Оджа нашвидку поїв, одягнув кожуха, глибокі галоші і вийшов з дому.
І так щодня – вранці йде, увечері повертається.
Навчає дітей рідної мови й літератури.
Якщо в газеті чи журналі друкуються нові твори, читає їх на уроці, пояснює зміст.
Він розповідає їм про далекі материки й океани, про холодні й теплі течії, про вулкани.
І, як обіцяв впливовим людям села, учить дітей читати Коран.

Іноді, повертаючись після уроків додому, заходить по дорозі в дукан, розмовляє з людьми і п'є з ними каву.
Але не кава йому важлива, а бесіда, і якщо вона цікава, засиджується допізна... Іноді стріне на вулиці близьку людину, і той просить його зайти до нього в дім, у гості.
Усеїн-оджа не може відмовити, заходить, розраховуючи посидіти хвилин п'ять, але хазяїн скликає сусідів.
У таких компаніях Усеїн-оджа бере хазяйську скрипку, грає, співає, наповнюючи серця слухачів то радістю, то смутком, то такими невгамовними веселощами, що так і хочеться кинутися в танок...

Коли таке випадає, Усеїн-оджа приходить додому пізно.
У якому він настрої, дружина відразу дізнається по тому, як відчиняє двері.
Аджире посміхається.
Вигляд чоловіка її веселить.
Адже радість на його обличчі – рідкісне явище.
Тому бачити чоловіка хоча б зрідка веселим Аджире приємно.
До того ж якщо він трішки напідпитку, то стає ще ласкавішим.
Цілує рожеві щоки завжди свіжої, здорової Аджире.
«Я б не зміг жити без твоєї любові!
Я щасливий, що в тебе таке ніжне серце і такі гарні очі, схожі на блакитні квіти в степу.
Я щасливий з тобою, люба.
А ти... ти, Аджире, нещаслива зі мною.
Так, так, і не заперечуй.
Я знаю — нещаслива».

Аджире дивується, дивиться на чоловіка з образою: «Це я – нещаслива?
Як у вас язик повертається таке казати?»

«Я ж ніяк не можу пристосуватися, – розводить він сумно руками. – Невдаха...
У нас із тобою немає статків.
Я не можу тебе одягати, мою красуню, як хочу.
І це мене дуже засмучує.
Я щось пишу, ночі не сплю, але за це ніхто не платить.
Єдина мені була б нагорода, якби люди могли читати мої твори, а ти пишалася мною.
На жаль, це неможливо, моя Аджире...»

«Ні!
Ні! – гаряче заперечує йому Аджире тремтячим голосом. – Простий народ вас буде любити завжди!
Адже люди співають ваші пісні на весіллях.
Тільки багато хто не знає, що вони написані вами.
Але про це знаємо ми, я і ваші сини.
Ми вдячні вам.
І ми вами пишаємося!» – «О моя люба Аджире!
Мене ніхто не визнає, крім вас!» – «Читають ваші вірші напам'ять!
Хіба це не визнання?» – «Ти сама говориш, що читають і не знають, хто ці вірші створив». – «Потерпіть, дізнаються.
Колись ви станете улюбленим письменником нашого народу».— «Кохана, коли я стою на краю прірви і в мене крутиться голова, ти даєш мені крила.
Не знаю, що б я без тебе робив...»


Одного разу у п'ятницю, у час, коли правовірні в мечеті віддавали хвалу Аллаху і просили його про нові милості, Усеїн-оджа сидів за низьким столиком у вітальні, щось писав, закреслював і знову писав.
Аджире, займаючись своїми домашніми справами, у таку годину намагалася не заходити до вітальні і не пускала туди старшого сина; вона чула, як чоловік час від часу сердито бгав папір і кидав його до дверей.
Потім вона підбере, обережно розправить листки, розгладить долонями і сховає.
А через місяць покаже чоловікові, і він, прочитавши, здивується й скаже: «От ці рядки треба змінити, і, вважай, вірш готовий!..
Спасибі тобі, де ти це знайшла?..»

Після полудня, коли Аджире вже зважилася потривожити чоловіка й нагадати йому, що, настав час обідати, він гукнув її, запросив до себе в кімнату.

– Хочу прочитати тобі, – сказав дружині. – Послухай:


Вже досить!
Вже досить псувати папір!
Бо все, що я встиг написати до цих пір,
У теках, як в трунах, жовтіє від пилу,
Душа моя квилить, мов птаха безкрила.
Похмурий гробар я, що риє пером
Могилу поезії в світі глухому.
Ніхто моїх книг друкувати не хоче,
Одні обіцяють, а другі морочать.
Я їх від руки написати б хотів
І випустив з серця, немов голубів.
Та сумно до мене слова промовляють:
Їх брудом замажуть, коли прочитають.
Не любить чиновник моїх гострих слів,
Не любить багатий віршований гнів.
А той, хто слова мої всі розуміє,
Читати й писати, сердега, не вміє.
Тож з відчаю я і великої муки
Готовий оглухнуть й осліпнуть з розпуки.
А втім, краще бути сліпим і глухим,
У світі, де править старий херувим.
